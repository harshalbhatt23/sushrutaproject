<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Printed edition: Ācārya 1938: Cikitsāsthāna</title>
      </titleStmt>

      <publicationStmt>
        <authority>SARIT: Search and Retrieval of Indic Texts</authority>
        <idno>2014-06-24</idno>
        <availability status="restricted">
          <p>Copyright Notice</p>
          <p>Copyright (C) Tsutomu Yamashita and Yasutaka Muroya and SARIT. </p>
          <p>
            <ref target="http://creativecommons.org/licenses/by-sa/3.0/" type="licence"
              >Distributed by <ref target="http://sarit.indology.info" type="url"
                >SARIT</ref> under a Creative Commons Attribution-ShareAlike 3.0 Unported
              License. </ref>
          </p>
          <p>Under this licence, you are free<list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list>
          </p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified by
                the author or licensor (but not in any way that suggests that they endorse
                you or your use of the work)|</item>
              <item>Share Alike — If you alter, transform, or build upon this work, you
                may distribute the resulting work only under the same or similar license
                to this one|</item>
            </list>
          </p>
          <p>More information and fuller details of this license are given on the Creative
            Commons website|</p>
          <p>SARIT assumes no responsibility for unauthorised use that infringes the
            rights of any copyright owners, known or unknown|</p>
        </availability>
        <date>2013-2016</date>
      </publicationStmt>

      <notesStmt>
        <note type="footnote">Suśrutasaṃhitā (without commentaries) transcribed by Tsutomu
          Yamashita and Yasutaka Muroya on the basis of Y. T. Ācārya 's 1931 and 1938
          Bombay editions</note>
      </notesStmt>



      <sourceDesc>

        <bibl>
          <title>The Suśrutasaṃhitā of Suśruta, with the Nibandhsangraha Commentary of Śrī
            Ḍalhaṇācārya|</title>
          <editor>Yādavaśarman Trivikramātmaja Ācārya</editor>
          <publisher>Pāndurang Jāvaji</publisher>
          <pubPlace>Bombay</pubPlace>
          <date>1931</date>
          <edition>Revised second edition</edition>
          <note type="footnote">The sūtrasthāna (SS.1) and śārīrasthāna (SS.3) of this
            SARIT edition are mainly based on this edition|</note>
          <note type="footnote">This SARIT edition omits the commentarial material from
            this edition|</note>
        </bibl>

        <bibl>
          <title>Suśrutasamhitā of Suśruta with the Nibandhasaṅgraha Commentary of Śrī
            Ḍalhanāchārya and the Nyāyacandrikā Pañjikā of Śrī Gayadāsāchārya on
            Nidānasthāna, edited from the begining to the 9th ādhyāya of Cikitsāsthāna by
            Vaidya Jādavji Trikamji Āchārya and the rest by Nārāyaṇ Rām Āchārya</title>
          <!-- <editor role="sections:1.1-4.9">Yādavaśarman Trivikramātmaja Ācāryā</editor>
 <editor role="sections:4.10-6.66">Nārāyaṇ Rām Āchārya</editor>-->
          <publisher>Nirṇaya Sāgar Press</publisher>
          <pubPlace>Bombay</pubPlace>
          <date>1938</date>
          <edition>Reprint edition Varanasi and Delhi: Chaukhambha Orientalia,
            1992|</edition>
          <note>The nidānasthāna (SS.2), cikitsāsthāna (SS.4) , kalpasthāna (SS.5) and
            uttaratantra (SS.6) are based on this edition</note>
          <note>This SARIT edition omits the commentarial material from this
            edition|</note>
        </bibl>

        <msDesc xml:id="Sanskrit" xml:lang="en">
          <msIdentifier>
            <idno type="siglum">A</idno>
          </msIdentifier>
        </msDesc>
      </sourceDesc>

    </fileDesc>
    <revisionDesc>
      <change when="2021-05-12" who="Dominik Wujastyk">Word-spacing etc. Footnote marker
        to *|</change>
      <change when="2021-10-03" who="Deepro Chakraborty">Updates to 4.39</change>
      <change when="2023-03-23" who="Dominik Wujastyk">Added 4.9.40 - 4.11.9 that had
        somehow gone missing.</change>
      <change when="2023-11-14" who="Dominik Wujastyk">split the file from adhyāyas 1-40 into 1-20 and 21-40 because of Saktumiva memory limitations.</change>
    </revisionDesc>
  </teiHeader>
  <text xml:lang="sa-Latn">

    <body>

      <div n="4" type="sthāna">

        <head>cikitsāsthānaṃ</head>


        <div n="21" type="level2" subtype="adhyāya">
          <head>ekaviṃśatitamo 'dhyāyaḥ|</head>

          <l xml:id="SS.4.21.1"><label>4.21.1</label> athātaḥ śūkadoṣacikitsitaṃ
            vyākhyāsyāmaḥ|| </l>

          <l xml:id="SS.4.21.2"><label>4.21.2</label> yathovāca bhagavān dhanvantariḥ|| </l>

          <l xml:id="SS.4.21.3"><label>4.21.3</label> saṃlikhya sarṣapīṃ samyak
            kaṣāyair avacūrṇayet | kaṣāyeṣv eva tailaṃ ca kurvīta vraṇaropaṇam|| </l>

          <l xml:id="SS.4.21.4"><label>4.21.4</label> aṣṭhīlikāṃ jalaukobhir grāhayec ca
            punaḥ punaḥ | tathā cānupaśāmyantīṃ kaphagranthivad uddharet|| </l>




          <l xml:id="SS.4.21.5"><label>4.21.5</label> svedayed grathitaṃ śaśvan nāḍīsvedena
            buddhimān |
            <caesura/>
             sukhoṣṇair upanāhaiś ca susnigdhair upanāhayet || </l>

          <l xml:id="SS.4.21.6"><label>4.21.6</label> kumbhīkāṃ pākamāpannāṃ
            bhindyāc chuddhāṃ tu ropayet |
            <caesura/>
             tailena triphalālodhratindukāmrātakena tu || </l>

          <l xml:id="SS.4.21.7"><label>4.21.7</label> grāhayitvā jalaukobhir alajīṃ
            secayet tataḥ |
            <caesura/>
             kaṣāyais teṣu siddhaṃ ca tailaṃ ropaṇam iṣyate || </l>

          <l xml:id="SS.4.21.8"><label>4.21.8</label> balātailena koṣṇena mṛditaṃ
            pariṣecayet |
            <caesura/>
             bhadhuraiḥ sarpiṣā snigdhaiḥ sukhoṣṇair upanāhayet || </l>

          <l xml:id="SS.4.21.9"><label>4.21.9</label> saṃmūḍhapiḍakāṃ kṣipraṃ jalaukobhir
            upācaret |
            <caesura/>
             bhittvā paryāgatāṃ cāpi lepayet kṣaudrasarpiṣā || </l>

          <l xml:id="SS.4.21.10"><label>4.21.10</label> avamanthe gate pākaṃ bhinne tailaṃ
            vidhīyate |
            <caesura/>
             dhavāśvakarṇapattaṅgasallakītindukīkṛtam || </l>

          <l xml:id="SS.4.21.11"><label>4.21.11</label> kriyāṃ puṣkarikāyāṃ tu śītāṃ
            sarvāṃ prayojayet |
            <caesura/>
             jalaukobhir hareccāsṛk sarpiṣā cāvasecayet || </l>

          <l xml:id="SS.4.21.12"><label>4.21.12</label> sparśahānyāṃ hared raktaṃ
            pradihyānmadhurair api |
            <caesura/>
             kṣīrekṣurasasarpirbhiḥ secayec ca suśītalaiḥ || </l>

          <l xml:id="SS.4.21.13"><label>4.21.13</label> piḍakām uttamākhyāṃ ca
            baḍiśenoddhared bhiṣak |
            <caesura/>
             uddhṛtya madhusaṃyuktaiḥ kaṣāyair avacūrṇayet || </l>

          <l xml:id="SS.4.21.14"><label>4.21.14</label> rasakriyā vidhātavyā likhite
            śataponake |
            <caesura/>
             pṛthak parṇyādisiddhaṃ ca deyaṃ tailam anantaram || </l>

          <l xml:id="SS.4.21.15"><label>4.21.15</label> kriyāṃ kuryād bhiṣak prājñas
            tvakpākasya visarpavat |
            <caesura/>
             raktavidradhivac cāpi kriyā śoṇitaje 'rbude || </l>

          <l xml:id="SS.4.21.16"><label>4.21.16</label> kaṣāyakalkasarpīṃṣi tailaṃ cūrṇaṃ
            rasakriyām |
            <caesura/>
             śodhanaṃ ropaṇaṃ caiva vīkṣya vīkṣyāvacārayet || </l>

          <l xml:id="SS.4.21.17"><label>4.21.17</label> hitaṃ ca sarpiṣaḥ pānaṃ pathyaṃ
            cāpi cirecanam |
            <caesura/>
             hitaḥ śoṇitamokṣaś ca yac cāpi laghu bhojanam || </l>

          <l xml:id="SS.4.21.18"><label>4.21.18</label> arbudaṃ māṃsapākaṃ ca vidradhiṃ
            tilakālakam |
            <caesura/>
             pratyākhyāya prakurvīta bhiṣak samyak pratikriyām ||</l>

          <p ana="trailer">iti suśrutasaṃhitāyāṃ cikitsāsthāne śūkarogacikitsitaṃ
            nāmaikaviṃśo 'dhyāyaḥ ||21 ||</p>
        </div>


        <div n="22" type="adhyāya">
          <head>dvāviṃśatitamo 'dhyāyaḥ |</head>
          <l xml:id="SS.4.22.1"><label>4.22.1</label> athāto mukharogacikitsitaṃ
            vyākhyāsyāmaḥ || </l>

          <l xml:id="SS.4.22.2"><label>4.22.2</label> yathovaca bhagavān dhanvantariḥ || </l>

          <l xml:id="SS.4.22.3"><label>4.22.3</label> caturvidhena snehena
            madhūcchiṣṭayutena ca |
            <caesura/>
             vātaje 'bhyañjanaṃ dantavaidarbhe dantamūlāni śodhayet |
            <caesura/>
             tataḥ ksāraṃ prayuñjīta kriyāḥ sarvāś ca śītalāḥ || </l>

          <l xml:id="SS.4.22.4"><label>4.22.4</label> vidadhyādoṣṭhakope tu sālvaṇaṃ
            copanāhane| mastiṣke caiva nasye ca tailaṃ vātaharaṃ hitam|| </l>

          <l xml:id="SS.4.22.5"><label>4.22.5</label> śrīveṣṭakaṃ sarjarasaṃ suradāru
            saguggulu| yaṣṭīmadhukacūrṇaṃ tu vidadhyāt pratisāraṇam|| </l>

          <l xml:id="SS.4.22.6"><label>4.22.6</label> pittaraktābhighātotthaṃ jalaukobhir
            upācaret| pittavidradhivac cāpi kriyāṃ kuryād aśeṣataḥ|| </l>

          <l xml:id="SS.4.22.7"><label>4.22.7</label> śirovirecanaṃ dhūmaḥ svedaḥ kavala
            eva ca| hṛte rakte prayoktavyamoṣṭhakope kaphātmake|| </l>

          <l xml:id="SS.4.22.8"><label>4.22.8</label> tryūṣaṇaṃ svarjikākṣāro yavakṣāro
            viḍaṃ tathā| kṣaudrayuktaṃ vidhātavyametac ca pratisāraṇam|| </l>

          <l xml:id="SS.4.22.9"><label>4.22.9</label> medoje svedite bhinne śodhite
            jvalano hitaḥ| priyaṅgutriphalālodhraṃ sakṣaudraṃ pratisāraṇam|| </l>

          <l xml:id="SS.4.22.10"><label>4.22.10</label> etadoṣṭhaprakopānāṃ sādhyānāṃ
            karma kīrtitam| dantamūlagatānāṃ tu rogāṇāṃ karma vakṣyate|| </l>

          <l xml:id="SS.4.22.11"><label>4.22.11</label> śītāde hṛtarakte tu toye
            nāgarasarṣapān| niṣkvāthya triphalāṃ mustaṃ gaṇḍūṣaḥ sarasāñjanaḥ|| </l>

          <l xml:id="SS.4.22.12"><label>4.22.12</label> priyaṅgavaś ca mustaṃ ca triphalā
            ca pralepanam| nasyaṃ ca triphalāsiddhaṃ madhukotpalapadmakaiḥ|| </l>

          <l xml:id="SS.4.22.13"><label>4.22.13</label> dantapuppuṭake kāryaṃ taruṇe
            raktamokṣaṇam| sapañcalavaṇaḥ kṣāraḥ sakṣaudraḥ pratisāraṇam|| </l>

          <l xml:id="SS.4.22.14"><label>4.22.14</label> hitaḥ śirovirekaś ca nasyaṃ
            snigdhaṃ ca bhojanam| visrāvite dantaveṣṭe vraṇāṃs tu pratisārayet|| </l>

          <l xml:id="SS.4.22.15"><label>4.22.15</label>
            rodhrapattaṅgayaṣṭyāhvalākṣācūrṇairmadhūttaraiḥ| gaṇḍūṣe kṣīriṇo yojyāḥ
            sakṣaudraghṛtaśarkarāḥ|| </l>

          <l xml:id="SS.4.22.16"><label>4.22.16</label> kākolyādau daśakṣīrasiddhaṃ sarpiś
            ca nasyataḥ| śauṣire hṛtarakte tu rodhramustarasāñjanaiḥ|| </l>

          <l xml:id="SS.4.22.17"><label>4.22.17</label> sakṣaudraiḥ śasyate lepo gaṇḍūṣe
            kṣīriṇo hitāḥ| sārivotpalayaṣṭyāhvasāvarāgurucandanaiḥ|| </l>

          <l xml:id="SS.4.22.18"><label>4.22.18</label> kṣīre daśaguṇe siddhaṃ sarpirnasye
            ca pūjitam| kriyāṃ paridare kuyācchītākoktāṃ vicakṣaṇaḥ|| </l>

          <l xml:id="SS.4.22.19"><label>4.22.19</label> saṃśodhyobhayataḥ kāryaṃ
            śiraścopakuśe tathā| kākodumbarikāgojīpatrairvisrāvayed asṛk|| </l>

          <l xml:id="SS.4.22.20"><label>4.22.20</label> kṣaudrayuktaiś ca lavaṇaiḥ
            savyoṣaiḥ pratisārayet| pippalīḥ sarṣapāñ śvetānnāgaraṃ naiculaṃ phalam|| </l>

          <l xml:id="SS.4.22.21"><label>4.22.21</label> sukhodakena saṃsṛjya kavalaṃ cāpi
            dhārayet| ghṛtaṃ madhurakaiḥ siddhaṃ hitaṃ kavalanasyayoḥ|| </l>

          <l xml:id="SS.4.22.22"><label>4.22.22</label> śastreṇa dantavaidarbhe
            dantamūlāni śodhayet| tataḥ ksāraṃ prayuñjīta kriyāḥ sarvāś ca śītalāḥ|| </l>


          <l xml:id="SS.4.22.23"><label>4.22.23</label> uddhṛtyādhikadantaṃ tu tato
            'gnimavacārayet |
            <caesura/>
             kṛmidantakavac cāpi vidhiḥ kāryo vijānatā || </l>

          <l xml:id="SS.4.22.24"><label>4.22.24</label> chittvā 'dhimāṃsaṃ sakṣaudrair
            ebhiś cūrṇair upācaret |
            <caesura/>
             vacātejovatīpāṭhāsvarjikāyāvaśūkajaiḥ || </l>

          <l xml:id="SS.4.22.25"><label>4.22.25</label> kṣaudradvitīyāḥ pippalyaḥ kavalaś
            cātra kīrtitaḥ |
            <caesura/>
             paṭolatriphalānimbakaṣāyaś cātra dhāvane |
            <caesura/>
             hitaḥ śirovirekaś ca dhūmo vair ecanaś ca yaḥ || </l>

          <l xml:id="SS.4.22.26ab"><label>4.22.26</label> sāmānyaṃ karma nāḍīnāṃ viśeṣaṃ
            cātra me śṛṇu |</l>
          <l xml:id="SS.4.22.26cd"> nāḍīvraṇaharaṃ karma dantanāḍīṣu kārayet || </l>

          <l xml:id="SS.4.22.27"><label>4.22.27</label> yaṃ dantam abhijāyeta nāḍī taṃ
            dantamuddharet |
            <caesura/>
             chittvā māṃsāni śastreṇa yadi noparijo bhavet || </l>

          <l xml:id="SS.4.22.28"><label>4.22.28</label> śodhayitvā dahec cāpi kṣāreṇa
            jvalanena vā |
            <caesura/>
             bhinattyupekṣite dante hanukāsthi gatirdhruvam || </l>

          <l xml:id="SS.4.22.29"><label>4.22.29</label> samūlaṃ daśanaṃ tasmād
            uddharedbhagnamasthiram |
            <caesura/>
             uddhṛte tūttare dante ca sthānaṃ vidahet suṣirasya ca |
            <caesura/>
             tato vidārīyaṣṭyāhvaśṛṅgāṭakakaserukaiḥ || </l>

          <l xml:id="SS.4.22.30"><label>4.22.30</label> raktātiyogāt pūrvektā rogā ghorā
            bhavanti hi| kāṇaḥ saṃjāyate janturarditaṃ cāsya jāyate|| </l>

          <l xml:id="SS.4.22.31"><label>4.22.31</label> calamapyuttaraṃ dantamato
            nāpaharedbhiṣak| dhāvane jātimadanasvādukaṇṭakakhādiram|| </l>

          <l xml:id="SS.4.22.32"><label>4.22.32</label> kaṣāyaṃ
            jātimadanakaṭukasvādukaṇṭakaiḥ| yaṣṭyāhvarodhramañjiṣṭhākhadiraiś cāpi yat
            kṛtam|| </l>

          <l xml:id="SS.4.22.33"><label>4.22.33</label> tailaṃ saṃśodhanaṃ taddhi hanyād
            dantagatāṃ gatim| kīrtitā dantamūle tu kriyā danteṣu vakṣyate|| </l>

          <l xml:id="SS.4.22.34"><label>4.22.34</label> snehānāṃ kavalāḥ koṣṇāḥ
            sarpiṣastraivṛtasya vā| niryūhāś cānilaghnānāṃ dantaharṣapramardanāḥ|| </l>

          <l xml:id="SS.4.22.35"><label>4.22.35</label> snaihikaś ca hito dhūmo nasyaṃ
            snigdhaṃ ca bhojanam| raso rasayavāgvaś ca kṣīraṃ santānikā ghṛtam|| </l>

          <l xml:id="SS.4.22.36"><label>4.22.36</label> śirobastir hitaś cāpi kramo yaś
            cānilāpahaḥ| ahiṃsan dantamūlāni śarkarāmuddharedbhiṣak|| </l>

          <l xml:id="SS.4.22.37"><label>4.22.37</label> lākṣācūrṇairmadhuyutais tatastāḥ
            pratisārayet| dantaharṣakriyāṃ cāpi kuryān niravaśeṣataḥ|| </l>

          <l xml:id="SS.4.22.38"><label>4.22.38</label> kapālikā kṛcchratamā tatrāpy eṣā
            kriyā hitā| jayed visrāvaṇaiḥ svinnam acalaṃ kṛmidantakam|| </l>

          <l xml:id="SS.4.22.39"><label>4.22.39</label> tathā+avapīḍair vātaghnaiḥ
            snehagaṇḍūṣadhāraṇaiḥ| bhadradārvādivarṣābhūlepaiḥ snigdhaiś ca bhojanaiḥ|| </l>

          <l xml:id="SS.4.22.40"><label>4.22.40</label> calamuddhṛtya ca sthānaṃ vidahet
            suṣirasya ca| tato vidārīyaṣṭyāhvaśṛṅgāṭakakaserukaiḥ|| </l>


          <l xml:id="SS.4.22.41"><label>4.22.41</label> tailaṃ daśaguṇe kṣīre siddhaṃ
            nasye hitaṃ bhavet |
            <caesura/>
             hanomokṣe samuddiṣṭāṃ kuryāc cārditavat kriyām || </l>

          <l xml:id="SS.4.22.42"><label>4.22.42</label> phalānyamlāni śītāmbu rūkṣānnaṃ
            dantadhāvanam |
            <caesura/>
             tathā 'tikaṭhinān bhakṣyān dantarogī vivarjayet || </l>

          <l xml:id="SS.4.22.43"><label>4.22.43</label> sādhyānāṃ dantarogāṇāṃ
            cikitsitamudīritam |
            <caesura/>
             jihvāgatānāṃ sādhyānāṃ karma vakṣyāmi siddhaye || </l>

          <l xml:id="SS.4.22.44"><label>4.22.44</label> auṣṭhaprakope 'nilaje yaduktaṃ
            prāk cikitsitam |
            <caesura/>
             kaṇṭakeṣv anilottheṣu tat kāryaṃ bhiṣajā bhavet || </l>

          <l xml:id="SS.4.22.45"><label>4.22.45</label> pittajeṣu vighṛṣṭeṣu niḥsṛte
            duṣṭaśoṇite |
            <caesura/>
             pratisāraṇagaṇḍūṣaṃ nasyaṃ ca madhuraṃ hitam || </l>

          <l xml:id="SS.4.22.46"><label>4.22.46</label> kaṇṭakeṣu kaphottheṣu likhiteṣv
            asṛjaḥ kṣaye |
            <caesura/>
             pippalyādirmadhuyutaḥ kāryas tu pratisāraṇe || </l>

          <l xml:id="SS.4.22.47"><label>4.22.47</label> gṛhṇīyāt kavalāṃś cāpi
            gaurasarṣapasaindhavaiḥ |
            <caesura/>
             paṭolanimbavārtākukṣārayūṣaiś ca bhojayet || </l>

          <l xml:id="SS.4.22.48"><label>4.22.48</label> upajihvāṃ tu saṃlikhya kṣāreṇa
            pratisārayet |
            <caesura/>
             śirovirekagaṇḍūṣadhūmaiś cainamupācaret || </l>

          <l xml:id="SS.4.22.49"><label>4.22.49</label> jihvāgatānāṃ karmoktaṃ tālavyānāṃ
            pravakṣyate |
            <caesura/>
             aṅguṣṭhāṅgulisaṃdaṃśenākṛṣya galaśuṇḍikām || </l>

          <l xml:id="SS.4.22.50ab"><label>4.22.50</label> chedayen maṇḍalāgreṇa jihvopari
            tu saṃsthitām |</l>
          <l xml:id="SS.4.22.50cd"> notkṛṣṭaṃ caiva hīnaṃ ca tribhāgaṃ chedayed bhiṣak || </l>

          <l xml:id="SS.4.22.51"><label>4.22.51</label> atyādānāt sravedraktaṃ tannimittaṃ
            mriyeta ca |
            <caesura/>
             hīnacchedādbhavec chopho lālā nidrā bhramastamaḥ || </l>

          <l xml:id="SS.4.22.52"><label>4.22.52</label> tasmād vaidyaḥ prayatnena
            dṛṣṭakarmā viśāradaḥ |
            <caesura/>
             galaśuṇḍīṃ tu sañchidya kuryāt prāptamimaṃ kramam || </l>

          <l xml:id="SS.4.22.53"><label>4.22.53</label>
            maricātiviṣāpāṭhāvacākuṣṭhakuṭannaṭaiḥ |
            <caesura/>
             kṣaudrayuktaiḥ salavaṇais tatastāṃ pratisārayet || </l>

          <l xml:id="SS.4.22.54"><label>4.22.54</label> vacāmativiṣāṃ pāṭhāṃ rāsnāṃ
            kaṭukarohiṇīm |
            <caesura/>
             niṣkvāthya picumandaṃ ca kavalaṃ tatra yojayet || </l>

          <l xml:id="SS.4.22.55"><label>4.22.55</label>
            iṅgudīkiṇihīdantīsaralāsuradārubhiḥ |
            <caesura/>
             pañcāṅgīṃ kārayet piṣṭair vartiṃ gandhottarāṃ śubhām || </l>

          <l xml:id="SS.4.22.56"><label>4.22.56</label> tato dhūmaṃ pibejjanturdvirahnaḥ
            kaphanāśanam |
            <caesura/>
             kṣārasiddheṣu mudgeṣu yūṣaś cāpy aśane hitaḥ || </l>

          <l xml:id="SS.4.22.57"><label>4.22.57</label> tuṇḍikeryadhruṣe kūrme saṅghāte
            tālupuppuṭe |
            <caesura/>
             eṣa eva vidhiḥ kāryo viśeṣaḥ śastrakarmaṇi || </l>

          <l xml:id="SS.4.22.58"><label>4.22.58</label> tālupāke tu kartavyaṃ vidhānaṃ
            pittanāśanam |
            <caesura/>
             snehasvedau tāluśoṣe vidhiś cānilanāśanaḥ || </l>

          <l xml:id="SS.4.22.59"><label>4.22.59</label> kīrtitaṃ tālujānāṃ tu kaṇṭhyānāṃ
            karma vakṣyate |
            <caesura/>
             sādhyānāṃ rohiṇīnāṃ tu hitaṃ śoṇitamokṣaṇam || </l>

          <l xml:id="SS.4.22.60"><label>4.22.60</label> chardanaṃ dhūmapānaṃ ca gaṇḍūṣo
            nasyakarma ca |
            <caesura/>
             vātikīṃ tu hṛte rakte lavaṇaiḥ pratisārayet || </l>

          <l xml:id="SS.4.22.61"><label>4.22.61</label> sukhoṣṇān snehagaṇḍūṣān dhārayec
            cāpy abhīkṣṇaśaḥ |
            <caesura/>
             pataṅgaśarkarākṣaudraiḥ paittikīṃ pratisārayet || </l>

          <l xml:id="SS.4.22.62"><label>4.22.62</label> drākṣāparūṣakakvātho hitaś ca
            kavalagrahe |
            <caesura/>
             agāradhūmakaṭukaiḥ ślaiṣmikīṃ pratisārayet || </l>

          <l xml:id="SS.4.22.63"><label>4.22.63</label> śvetāviḍaṅgadantīṣu tailaṃ siddhaṃ
            sasaindhavam |
            <caesura/>
             nasyakarmaṇi yoktavyaṃ tathā kavaladhāraṇe || </l>

          <l xml:id="SS.4.22.64"><label>4.22.64</label> pittavat sādhayed vaidyo rohiṇīṃ
            raktasaṃbhavām |
            <caesura/>
             visrāvya kaṇṭhaśālūkaṃ sādhayet tuṇḍikerivat || </l>

          <l xml:id="SS.4.22.65"><label>4.22.65</label> ekakālaṃ yavānnaṃ ca bhuñjīta
            snigdhamalpaśaḥ |
            <caesura/>
             upajihvikavac cāpi sādhayed adhijihvikām || </l>

          <l xml:id="SS.4.22.66"><label>4.22.66</label> ekavṛndaṃ tu visrāvya vidhiṃ
            śodhanamācaret |
            <caesura/>
             gilāyuś cāpi yo vyādhistaṃ ca śastreṇa sādhayet || </l>

          <l xml:id="SS.4.22.67"><label>4.22.67</label> amarmasthaṃ supakvaṃ ca bhedayed
            galavidradhim |
            <caesura/>
             vātāt sarvasaraṃ cūrṇair lavaṇaiḥ pratisārayet || </l>

          <l xml:id="SS.4.22.68"><label>4.22.68</label> tailaṃ vātaharaiḥ siddhaṃ hitaṃ
            kavalanasyayoḥ |
            <caesura/>
             tato 'smai snaihikaṃ dhūmamimaṃ dadyādvicakṣaṇaḥ || </l>

          <l xml:id="SS.4.22.69"><label>4.22.69</label> śālarājādanair
            aṇḍasāraiṅgudamadhūkajāḥ |
            <caesura/>
             majjāno gugguludhyāmamāṃsīkālānusārivāḥ |
            <caesura/>
             śrīsarjarasaśaileyamadhūcchiṣṭāni cāharet || </l>

          <l xml:id="SS.4.22.70"><label>4.22.70</label> tat sarvaṃ sukṛtaṃ cūrṇaṃ
            snehenāloḍya yuktitaḥ |
            <caesura/>
             ṭiṇḍūkavṛntaṃ sakṣaudraṃ matimāṃstena lepayet || </l>

          <l xml:id="SS.4.22.71"><label>4.22.71</label> eṣa sarvasare dhūmaḥ praśastaḥ
            snaihiko mataḥ |
            <caesura/>
             kaphaghno mārutaghnaś ca mukharogavināśanaḥ || </l>

          <l xml:id="SS.4.22.72"><label>4.22.72</label> pittātmake sarvasare śuddhakāyasya
            dehinaḥ |
            <caesura/>
             sarvaḥ pittaharaḥ kāryo vidhirmadhuraśītalaḥ || </l>

          <l xml:id="SS.4.22.73"><label>4.22.73</label> pratisāraṇagaṇḍūṣau dhūmaḥ
            saṃśodhanāni ca |
            <caesura/>
             kaphātmake sarvasare vidhiṃ kuryāt kaphāpaham || </l>

          <l xml:id="SS.4.22.74"><label>4.22.74</label> pibedativiṣāṃ pāṭhāṃ mustaṃ ca
            suradāru ca |
            <caesura/>
             rohiṇīṃ kaṭukākhyāṃ ca kuṭajasya phalāni ca || </l>

          <l xml:id="SS.4.22.75"><label>4.22.75</label> gavāṃ mūtreṇa manujo bhāgair
            dharaṇasaṃmitaiḥ |
            <caesura/>
             eṣa sarvān kaphakṛtān rogān yogo 'pakarṣati || </l>

          <l xml:id="SS.4.22.76"><label>4.22.76</label>
            kṣīrekṣurasagomūtradadhimastvamlakāñjikaiḥ |
            <caesura/>
             vidadhyāt kavalān vīkṣya doṣaṃ tailaghṛtair api || </l>

          <l xml:id="SS.4.22.77"><label>4.22.77</label> rogāṇāṃ mukhajātānāṃ sādhyānāṃ
            karma kīrtitam |
            <caesura/>
             asādhyā api vakṣyante rogā ye tatra kīrtitāḥ || </l>

          <l xml:id="SS.4.22.78"><label>4.22.78</label> auṣṭhaprakope varjyāḥ syur
            māṃsaraktatridoṣajāḥ |
            <caesura/>
             dantamūleṣu varjyau tu triliṅgagatisauṣirau || </l>

          <l xml:id="SS.4.22.79"><label>4.22.79</label> danteṣu ca na sidhyanti
            śyāvadālanabhañjanāḥ |
            <caesura/>
             jihvāgateṣv alāsas tu tālavyeṣv arbudaṃ tathā || </l>

          <l xml:id="SS.4.22.80"><label>4.22.80</label> svaraghno valayo vṛndo vidāryalasa
            eva ca |
            <caesura/>
             galauṣṭho māṃsatānaś ca śataghnī rohiṇī ca yā || </l>

          <l xml:id="SS.4.22.81"><label>4.22.81</label> asādhyāḥ kīrtitā hyete rogā nava
            daśaiva ca |
            <caesura/>
             teṣāṃ cāpi kriyāṃ vaidyaḥ pratyākhyāya samācaret ||</l>

          <p ana="trailer">iti suśrutasaṃhitāyāṃ cikitsāsthāne mukharogacikitsitaṃ nāma
            dvāviṃśo 'dhyāyaḥ ||22 ||</p>
        </div>


        <div n="23" type="adhyāya">
          <head>trayoviṃśatitamo 'dhyāyaḥ |</head>
          <l xml:id="SS.4.23.1"><label>4.23.1</label> athātaḥ śophānāṃ cikitsitaṃ
            vyākhyāsyāmaḥ || </l>

          <l xml:id="SS.4.23.2"><label>4.23.2</label> yathovāca bhagavān dhanvantariḥ || </l>

          <l xml:id="SS.4.23.3"><label>4.23.3</label> ṣaḍvidho 'vayavasamutthaḥ śopho
            'bhihito lakṣaṇataḥ pratīkārataś ca; sarvasaras tu pañcavidhaḥ, tad yathā
            vātapittaśleṣmasannipātaviṣanimittaḥ || </l>

          <l xml:id="SS.4.23.4"><label>4.23.4</label>
            tatrāpatarpitasyādhvagamanādatimātramabhyavaharato vā
            piṣṭānnaharitakaśākalavaṇāni kṣīṇasya vā 'timātramamlam upasevamānasya
            mṛtpakvaloṣṭakaṭaśarkarānūpaudakamāṃsasevanādajīrṇino vā
            grāmyadharmasevanādviruddhāhārasevanāt vā
            hastyaśvoṣṭrarathapadātisaṅkṣobhaṇādayo sitasya doṣā dhātūn pradūṣya śvayathum
            āpādayanty akhile śarīre || </l>

          <l xml:id="SS.4.23.5"><label>4.23.5</label> tatra vātaśvayathuraruṇaḥ kṛṣṇo vā
            mṛduranavasthitāstodādayaś cātra vedanāviśeṣāḥ; pittaśvayathuḥ pītaḥ sarakto
            vā mṛduḥ śīghrānusāryūṣādayaś cātra vedanāviśeṣāḥ; śleṣmaśvayathuḥ pāṇḍuḥ
            śuklo vā snigdhaḥ kaṭhinaḥ śīto mandānusārī, kaṇḍvādayaś cātra vedanāviśeṣāḥ;
            sannipātaśvayathuḥ sarvavarṇavedanaḥ; viṣanimittastu
            garopayogādduṣṭatoyasevanāt prakuthitodakāvagāhanāt
            saviṣasattvadigdhacūrṇāvacūrṇanādvā saviṣamūtrapurīṣaśukraspṛṣṭānāṃ vā
            tṛṇakāṣṭhādīnāṃ saṃsparśanāt, sa tu mṛduḥ ksiprotthāno 'valambī calo 'calo vā
            dāhapākarāgaprāyaś ca bhavati || </l>

          <l xml:id="SS.4.23.6"><label>4.23.6</label> bhavanti cātra doṣāḥ
            śvayathumūrdhvaṃ hi kurvantyāmāśayasthitāḥ |
            <caesura/>
            <caesura/>
             pakvāśayasthā madhye ca varcaḥsthānagatāstvadhaḥ || </l>

          <l xml:id="SS.4.23.7"><label>4.23.7</label> kṛtsnaṃ dehamanuprāptāḥ kuryuḥ
            sarvasaraṃ tathā |
            <caesura/>
            <caesura/>
             śvayathur madhyadeśe yaḥ sa kaṣṭaḥ sarvagaś ca yaḥ || </l>

          <l xml:id="SS.4.23.8"><label>4.23.8</label> ardhāṅge 'riṣṭabhūtaś ca yaś
            cordhvaṃ parisarpati |
            <caesura/>
             śvāsaḥ pipāsā daurbalyaṃ jvaraś cchardirarocakaḥ || </l>

          <l xml:id="SS.4.23.9"><label>4.23.9</label> hikkātīsārakāsāś ca śūnaṃ
            saṅkṣapayanti hi |
            <caesura/>
             sāmānyato viśeṣāc ca teṣāṃ vakṣyāmi bheṣajam || </l>

          <l xml:id="SS.4.23.10"><label>4.23.10</label> śophinaḥ sarva eva
            parihareyuramlalavaṇadadhiguḍavasāpayastailaghṛtapiṣṭamayagurūṇi || </l>

          <l xml:id="SS.4.23.11"><label>4.23.11</label> tatra vātaśvayathau
            traivṛtameraṇḍatailaṃ vā māsamardhamāsaṃ vā pāyayet,
            nyagrodhādikakaṣāyasiddhaṃ sarpiḥ pittaśvayathau, āragvadhādisiddhaṃ sarpiḥ
            śleṣmaśvayathau, sannipātaśvayathau snuhīkṣīrapātraṃ dvādaśabhir amlapātraiḥ
            pratisaṃsṛjya dantīdravantīpratīvāpaṃ sarpiḥ pācayitvā pāyayet, viṣanimitteṣu
            kalpeṣu pratīkāraḥ || </l>

          <l xml:id="SS.4.23.12"><label>4.23.12</label> ata ūrdhvaṃ sāmānyacikitsitam
            upadekṣyāmaḥ tilvakaghṛtacaturthāni yānyuktānyudareṣu tato
            'nyataman upayujyamānaṃ śvayathumapahanti, mūtravartikriyāṃ vā seveta,
            navāyasaṃ vā 'haraharmadhunā,
            viḍaṅgātiviṣākuṭajaphalabhadradārunāgaramaricacūrṇaṃ vā dharaṇamuṣṇāmbunā,
            trikaṭukṣārāyaś cūrṇāni vā triphalākaṣāyeṇa, mūtraṃ vā tulyakṣīraṃ, harītakīṃ
            vā tulyaguḍām upayuñjīta, devadāruśuṇṭhīṃ vā, gugguluṃ vā mūtreṇa
            varṣabhūkaṣāyānupānaṃ vā, tulyaguḍaṃ vā mūtreṇa varṣabhūkaṣāyānupānaṃ vā,
            tulyaguḍaṃ śṛṅgaveraṃ vā, varṣābhūkaṣāyaṃ mūlakalkaṃ vā saśṛṅgaveraṃ payo
            'nupānam aharahar māsaṃ, vyoṣavarṣābhūkaṣāyasiddhena vā sarpiṣā mudgolumbān
            bhakṣayet, pippalīpippalīmūlacavyacitrakamayūrakavarṣābhūsiddhaṃ vā kṣīraṃ
            pibet, sahauṣadhamuraṅgīmūlasiddhaṃ vā, trikaṭukair aṇḍaśyāmāmūlasiddhaṃ vā,
            varṣābhūśṛṅgaverasahādevadārusiddhaṃ vā, tathā 'lābubibhītakaphalakalkaṃ vā
            taṇḍulāmbunā; kṣīrapippalīmaricaśṛṅgaverānusiddhena ca
            mudgayūṣeṇālavaṇenālpasnehena bhojayed yavānnaṃ godhūmānnaṃ vā;
            vṛkṣakārkanaktamālanimbavarṣābhūkvāthaiś ca pariṣekaḥ;
            sarṣapasuvarcalāsaindhavaśārṅgeṣṭābhiś ca pradehaḥ kāryaḥ; yathādoṣaṃ ca
            vamanavirecanāsthāpanāni tīkṣṇānyajasram upaseveta, snehasvedopanāhāṃś ca;
            sirābhiś cābhīkṣṇaṃ śoṇitam avasecayed anyatropadravaśophād iti || </l>

          <l xml:id="SS.4.23.13"><label>4.23.13</label> bhavati cātra piṣṭānnam amlaṃ
            lavaṇāni madyaṃ mṛdaṃ divāsvapnam ajāṅgalaṃ ca |
            <caesura/>
             striyo ghṛtaṃ tailapayogurūṇi śophaṃ jighāṃsuḥ parivarjayet tu ||</l>

          <p ana="trailer">iti suśrutasaṃhitāyāṃ cikitsāsthāne sothacikitsitaṃ nāma
            trayoviṃśo 'dhyāyaḥ ||23 ||</p>
        </div>




        <div n="24" type="adhyāya">
          <head>caturviṃśatitamo 'dhyāyaḥ |</head>
          <l xml:id="SS.4.24.1"><label>4.24.1</label> athāto 'nāgatābādhāpratiṣedhaṃ
            vyākhyāsyāmaḥ || </l>

          <l xml:id="SS.4.24.2"><label>4.24.2</label> yathovāca bhagavān dhanvantariḥ || </l>

          <l xml:id="SS.4.24.3"><label>4.24.3</label> utthāyotthāya satataṃ
            svasthenārogyam icchatā |
            <caesura/>
             dhīmatā yad anuṣṭheyaṃ tat sarvaṃ saṃpravakṣyate || </l>

          <l xml:id="SS.4.24.4"><label>4.24.4</label> tatrādau dantapavanaṃ
            dvādaśāṅgulamāyatam |
            <caesura/>
             kaniṣṭhikāparīṇāham ṛjvagranthitam avraṇam || </l>

          <l xml:id="SS.4.24.5"><label>4.24.5</label> ayugmagranthi yac cāpi pratyagraṃ
            śastabhūmijam |
            <caesura/>
             avekṣyartuṃ ca doṣaṃ ca rasaṃ vīryaṃ ca yojayet || </l>

          <l xml:id="SS.4.24.6"><label>4.24.6</label> kaṣāyaṃ madhuraṃ tiktaṃ kaṭukaṃ
            prātar utthitaḥ |
            <caesura/>
             nimbaś ca tiktake śreṣṭhaḥ kaṣāye khadiras tathā || </l>

          <l xml:id="SS.4.24.7"><label>4.24.7</label> madhūko madhure śreṣṭhaḥ karañjaḥ
            kaṭuke tathā |
            <caesura/>
             kṣaudravyoṣatrivargāktaṃ satailaṃ saindhavena ca || </l>

          <l xml:id="SS.4.24.8"><label>4.24.8</label> cūrṇena tejovatyāś ca dantān nityaṃ
            viśodhayet |
            <caesura/>
             ekaikaṃ ghrṣayed dantaṃ mṛdunā kūrcakena ca || </l>

          <l xml:id="SS.4.24.9"><label>4.24.9</label> dantaśodhanacūrṇena dantamāṃsāny
            abādhayan |
            <caesura/>
             tad daurgandhyopadehau tu śleṣmāṇaṃ cāpakarṣati || </l>

          <l xml:id="SS.4.24.10"><label>4.24.10</label> vaiśadyam annābhir uciṃ
            saumanasyaṃ karoti ca |
            <caesura/>
             na khāded galatālv oṣṭhajihvārogasamudbhave || </l>

          <l xml:id="SS.4.24.11"><label>4.24.11</label> athāsyapāke śvāse ca
            kāsahikkāvamīṣu ca |
            <caesura/>
             durbalo 'jīrṇabhaktaś ca mūrcchārto madapīṣitaḥ || </l>

          <l xml:id="SS.4.24.12"><label>4.24.12</label> śirorujārtastṛṣitaḥ śrāntaḥ
            pānaklamānvitaḥ |
            <caesura/>
             arditī karṇaśūlī ca dantarogī ca mānavaḥ || </l>

          <l xml:id="SS.4.24.13"><label>4.24.13</label> jihvānirlekhanaṃ raupyaṃ sauvarṇaṃ
            vārkṣam eva ca |
            <caesura/>
             tan malāpaharaṃ śastaṃ mṛdu ślakṣṇaṃ daśāṅgulam || </l>

          <l xml:id="SS.4.24.14"><label>4.24.14</label> mukhavair asya
            daurgandhyaśophajāḍyaharaṃ sukham |
            <caesura/>
             dantadārḍhyakaraṃ rucyaṃ snehagaṇḍūṣadhāraṇam || </l>

          <l xml:id="SS.4.24.15"><label>4.24.15</label> kṣīravṛkṣakaṣāyair vā kṣīreṇa ca
            vimiśritaiḥ |
            <caesura/>
             bhilloṭakakaṣāyeṇa tathaivāmalakasya vā || </l>

          <l xml:id="SS.4.24.16"><label>4.24.16</label> prakṣālayen mukhaṃ nentre svasthaḥ
            śītodakena vā |
            <caesura/>
             nīlikāṃ mukhaśoṣaṃ ca piḍakāṃ vyaṅgam eva ca || </l>

          <l xml:id="SS.4.24.17"><label>4.24.17</label> raktapittakṛtān rogān sadya eva
            vināśayet |
            <caesura/>
             sukhaṃ laghu nirīkṣeta dṛḍhaṃ paśyati cakṣuṣā || </l>

          <l xml:id="SS.4.24.18"><label>4.24.18</label> mataṃ srotoñjanaṃ śreṣṭhaṃ
            viśuddhaṃ sindhusaṃbhavam |
            <caesura/>
             dāhakaṇḍūmalaghnaṃ ca dṛṣṭikledarujāpaham || </l>

          <l xml:id="SS.4.24.19"><label>4.24.19</label> tejorūpāvahaṃ caiva sahate
            mārutātapau |
            <caesura/>
             na netrarogā jāyante tasmād añjanam ācaret || </l>

          <l xml:id="SS.4.24.20"><label>4.24.20</label> bhuktavāñ chirasā snātaḥ śrāntaś
            chardanavāhanaiḥ |
            <caesura/>
             rātrau jāgaritaś cāpi nāñjyājjvarita eva ca || </l>

          <l xml:id="SS.4.24.21"><label>4.24.21</label>
            karpūrajātīkakkolalavaṅgakaṭukāhvayaiḥ |
            <caesura/>
             sacūrṇapūgaiḥ sahitaṃ patraṃ tāmbulajaṃ śubham || </l>

          <l xml:id="SS.4.24.22"><label>4.24.22</label>
            mukhavaiśadyasaugandhyakāntisauṣṭhavakārakam |
            <caesura/>
             hanudantasvaramalajihvendriyaviśodhanam || </l>

          <l xml:id="SS.4.24.23"><label>4.24.23</label> prasekaśamanaṃ hṛdyaṃ
            galāmayavināśanam |
            <caesura/>
             pathyaṃ suptotthite bhukte snāte vānte ca mānave || </l>

          <l xml:id="SS.4.24.24"><label>4.24.24</label>
            raktapittakṣatakṣīṇatṛṣṇāmūrcchāparītinām |
            <caesura/>
             rūkṣadurbalamartyānāṃ na hitaṃ cāsyaśoṣiṇām || </l>

          <l xml:id="SS.4.24.25"><label>4.24.25</label> śirogatāṃs tathā rogāñ chirobhaṅgo
            'pakarṣati |
            <caesura/>
             keśānāṃ mārdavaṃ dairghyaṃ bahutvaṃ snigdhakṛṣṇatām || </l>

          <l xml:id="SS.4.24.26"><label>4.24.26</label> karoti śirasastṛptiṃ sutvakkam api
            cānanam |
            <caesura/>
             santarpaṇaṃ cendriyāṇāṃ śirasaḥ pratipūraṇam || </l>

          <l xml:id="SS.4.24.27"><label>4.24.27</label> madhukaṃ kṣīraśuklā ca saralaṃ
            devadāru ca |
            <caesura/>
             kṣudrakaṃ pañcanāmānaṃ samabhāgāni saṃharet || </l>

          <l xml:id="SS.4.24.28"><label>4.24.28</label> teṣāṃ kalkakaṣāyābhyāṃ cakrateilaṃ
            vipācayet |
            <caesura/>
             sadaiva śītalaṃ jantor mūrdhni tailaṃ pradāpayet || </l>

          <l xml:id="SS.4.24.29"><label>4.24.29</label> keśaprasādhanī keśyā
            rajojantumalāpahā |
            <caesura/>
             hanumanyāśiraḥkarṇaśūlaghnaṃ karṇapūraṇam || </l>

          <l xml:id="SS.4.24.30"><label>4.24.30</label> abhyaṅgo mārdavakaraḥ
            kaphavātanirodhanaḥ |
            <caesura/>
             dhātūnāṃ puṣṭijanano mṛjāvarṇabalapradaḥ || </l>

          <l xml:id="SS.4.24.31"><label>4.24.31</label> sekaḥ śramaghno
            'nilahṛdbhagnasandhiprasādhakaḥ |
            <caesura/>
             kṣatāgnidagdhābhihatavighṛṣṭānāṃ rujāpahaḥ || </l>

          <l xml:id="SS.4.24.32"><label>4.24.32</label> jalasiktasya vardhante yathā mūle
            'ṅkurāstaroḥ |
            <caesura/>
             tathā dhātuvivṛddhirhi snehasiktasya jāyate || </l>

          <l xml:id="SS.4.24.33"><label>4.24.33</label> sirāmukhai romakūpair dhamanībhiś
            ca tarpayam |
            <caesura/>
             śarīrabalam ādhatte yuktaḥ sneho 'vagāhane || </l>

          <l xml:id="SS.4.24.34"><label>4.24.34</label> tatra
            prakṛtisātmyartudeśadoṣavikāravit |
            <caesura/>
             tailaṃ ghṛtaṃ vā matimān yuñjyād abhyaṅgasekayoḥ || </l>

          <l xml:id="SS.4.24.35"><label>4.24.35</label> kevalaṃ sāmadoṣeṣu na kathañ cana
            yojayet |
            <caesura/>
             taruṇajvaryajīrṇī ca nābhyaktavyau kathañ cana || </l>

          <l xml:id="SS.4.24.36"><label>4.24.36</label> tathā virikto vāntaś ca nirūḍho
            yaś ca mānavaḥ |
            <caesura/>
             pūrvayoḥ kṛcchratā vyādher asādhyatvam athāpi vā || </l>

          <l xml:id="SS.4.24.37"><label>4.24.37</label> śeṣāṇāṃ tadahaḥ proktā
            agnimāndyādayo gadāḥ |
            <caesura/>
             santarpaṇasamutthānāṃ rogāṇāṃ naiva kārayet || </l>

          <l xml:id="SS.4.24.38"><label>4.24.38</label> śarīrāyāsajananaṃ karma
            vyāyāmasaṃjñitam |
            <caesura/>
             tat kṛtvā tu sukhaṃ dehaṃ vimṛdgīyāt samantataḥ || </l>

          <l xml:id="SS.4.24.39"><label>4.24.39</label> śarīropacayaḥ kāntir gātrāṇāṃ
            suvibhaktatā |
            <caesura/>
             dīptāgnitvam anālasyaṃ sthiratvaṃ lāghavaṃ mṛjā || </l>

          <l xml:id="SS.4.24.40"><label>4.24.40</label> śramaklamapipāsoṣṇaśītādīnāṃ
            sahiṣṇutā |
            <caesura/>
             ārogyaṃ cāpi paramaṃ vyāyāmād upajāyate || </l>

          <l xml:id="SS.4.24.41"><label>4.24.41</label> na cāsti sadṛśaṃ tena kiñcit
            sthaulyāpakarṣaṇam |
            <caesura/>
             na ca vyāyāminaṃ martyamardayanty arayo balāt || </l>

          <l xml:id="SS.4.24.42"><label>4.24.42</label> na cainaṃ sahasā ''ākramya jarā
            samadhi rohati |
            <caesura/>
             sthirībhavati māṃsaṃ ca vyāyāmābhir atasya ca || </l>

          <l xml:id="SS.4.24.43"><label>4.24.43</label> vyāyāmasvinnagātrasya padbhyām
            udvartitasya ca |
            <caesura/>
             vyādhayo nopasarpanti siṃhaṃ kṣudramṛgā eva || </l>

          <l xml:id="SS.4.24.44"><label>4.24.44</label> vayor ūpaguṇair hīnam api kuryāt
            sudarśanam |
            <caesura/>
             vyāyāmaṃ kurvato nityaṃ viruddham api bhojanam || </l>

          <l xml:id="SS.4.24.45"><label>4.24.45</label> vidagdham avidagdhaṃ vā nirdoṣaṃ
            paripacyate |
            <caesura/>
             vyāyāmo hi sadā pathyo balināṃ snigdhabhojinām || </l>

          <l xml:id="SS.4.24.46"><label>4.24.46</label> sa ca śīte vasante ca teṣāṃ
            pathyatamaḥ smṛtaḥ |
            <caesura/>
             sarveṣv ṛtuṣv aharahaḥ pumbhir ātmahitaiṣibhiḥ || </l>

          <l xml:id="SS.4.24.47"><label>4.24.47</label> balasyārdhena kartavyo vyāyāmo
            hantyato 'nyathā |
            <caesura/>
             hṛdi sthānasthito vāyur yadā vaktraṃ prapadyate || </l>

          <l xml:id="SS.4.24.48"><label>4.24.48</label> vyāyāmaṃ kurvato jantos tad
            balārdhasya lakṣaṇam |
            <caesura/>
             vayobalaśarīrāṇi deśakālāśanāni ca || </l>

          <l xml:id="SS.4.24.49"><label>4.24.49</label> samīkṣya kuryād vyāyāmam anyathā
            rogam āpnuyāt |
            <caesura/>
             kṣayatṛṣṇārucicchardiraktapittabhramaklamāḥ || </l>

          <l xml:id="SS.4.24.50"><label>4.24.50</label> kāsaśoṣajvaraśvāsā
            ativyāyāmasaṃbhavāḥ |
            <caesura/>
             raktapittī kṛśaḥ śoṣī śvāsakāsakṣatāturaḥ || </l>

          <l xml:id="SS.4.24.51"><label>4.24.51</label> bhuktavān strīṣu ca
            kṣīṇastṛḍbhramārtaś ca varjayet |
            <caesura/>
             udvartanaṃ vātaharaṃ kaphamedovilāpanam || </l>

          <l xml:id="SS.4.24.52"><label>4.24.52</label> sthirīkaraṇam aṅgānāṃ
            tvakprasthādakaraṃ param |
            <caesura/>
             sirāmukhaviviktatvaṃ tvaksthasyāgneś ca tejanam || </l>

          <l xml:id="SS.4.24.53"><label>4.24.53</label> udgharṣaṇotsādanābhyāṃ jāyeyāt
            āmasaṃśayam |
            <caesura/>
             utsādanād bhavet strīṇāṃ viśeṣāt kāntimad vapuḥ || </l>

          <l xml:id="SS.4.24.54"><label>4.24.54</label>
            praharṣasaubhāgyamṛjālāghavādiguṇānvitam |
            <caesura/>
             udgharṣaṇaṃ tu vijñeyaṃ kaṇḍūkoṣṭhānilāpaham || </l>

          <l xml:id="SS.4.24.55"><label>4.24.55</label> ūrvoḥ saṃjanayaty āśu phenakaḥ
            sthair yalāghave |
            <caesura/>
             kaṇḍūkoṭhānilastambhamalarogāpahaś ca saḥ || </l>

          <l xml:id="SS.4.24.56"><label>4.24.56</label> tejanaṃ tvaggatasyāgneḥ
            sirāmukhavivecanam |
            <caesura/>
             udgharṣaṇaṃ tviṣṭikayā kaṇḍūkoṭhavināśanam || </l>

          <l xml:id="SS.4.24.57"><label>4.24.57</label> nidrādāhaśramaharaṃ
            svedakaṇḍūtṛṣāpaham |
            <caesura/>
             hṛdyaṃ malaharaṃ śreṣṭhaṃ sarvendriyavibodhanam samācaret || </l>

          <l xml:id="SS.4.24.58"><label>4.24.58</label> tandrāpāpmopaśamanaṃ tuṣṭidaṃ
            puṃstvavardhanam| raktaprasādanaṃ cāpi snānam agneś ca dīpanam|| </l>

          <l xml:id="SS.4.24.59"><label>4.24.59</label> uṣṇena śirasaḥ snānam ahitaṃ
            cakṣuṣaḥ sadā| śītena śirasaḥ snānaṃ cakṣuṣyam iti nirdiśet|| </l>

          <l xml:id="SS.4.24.60"><label>4.24.60</label> śleṣmamārutakope tu jñātvā
            vyādhibalābalam| kāmamuṣṇaṃ śiraḥsnānaṃ bhaiṣajyārthaṃ samācaret|| </l>

          <l xml:id="SS.4.24.61"><label>4.24.61</label> atiśītāmbu śīte ca
            śleṣmamārutakopanam |
            <caesura/>
             atyuṣṇam uṣṇakāle ca pittaśoṇitakopanam || </l>

          <l xml:id="SS.4.24.62"><label>4.24.62</label> tac
            cātisārajvaritakarṇaśūlānilārtiṣu |
            <caesura/>
             ādhmānārocakājīrṇabhuktavatsu ca garhitam || </l>

          <l xml:id="SS.4.24.63"><label>4.24.63</label> saubhāgyadaṃ varṇakaraṃ
            prītyojobalavardhanam |
            <caesura/>
             svedadaurgandhyavaivarṇyaśramaghnam anulepanam || </l>

          <l xml:id="SS.4.24.64"><label>4.24.64</label> snānaṃ yeṣāṃ niṣiddhaṃ tu teṣām
            apy anulepanam |
            <caesura/>
             rakṣoghnam atha caujasyaṃ saubhāgyakaram uttamam || </l>

          <l xml:id="SS.4.24.65"><label>4.24.65</label> sumanombararatnānāṃ dhāraṇaṃ
            prītivardhanam |
            <caesura/>
             mukhālepāddṛḍhaṃ cakṣuḥ pīnagaṇḍaṃ tathā ''ānanam || </l>

          <l xml:id="SS.4.24.66"><label>4.24.66</label> avyaṅgapiḍakaṃ kāntaṃ bhavaty
            ambujasannibham |
            <caesura/>
             paksmalaṃ viśadaṃ kāntam amalojjvalamaṇḍalam || </l>

          <l xml:id="SS.4.24.67"><label>4.24.67</label> netram añjanasaṃyogād bhavec
            cāmalatārakam |
            <caesura/>
             yaśasyaṃ svargyam āyuṣyaṃ dhanadhānyavivardhanam || </l>

          <l xml:id="SS.4.24.68"><label>4.24.68</label> devatātithiviprāṇāṃ pūjanaṃ
            gotravardhanam |
            <caesura/>
             āhāraḥ prīṇanaḥ sadyo balakṛddehadhārakaḥ || </l>

          <l xml:id="SS.4.24.69"><label>4.24.69</label>
            āyustejaḥsamutsāhasmṛtyojognivivardhanaḥ |
            <caesura/>
             pādaprakṣālanaṃ pādamalarogaśramāpaham || </l>

          <l xml:id="SS.4.24.70"><label>4.24.70</label> cakṣuḥprasādanaṃ vṛṣyaṃ rakṣoghnaṃ
            prītivardhanam |
            <caesura/>
             nidrākaro dehasukhaś cakṣuṣyaḥ śramasuptinut || </l>

          <l xml:id="SS.4.24.71"><label>4.24.71</label> pādatvaṅmṛdukārī ca pādābhyaṅgaḥ
            sadā hitaḥ |
            <caesura/>
             pādarogaharaṃ vṛṣyaṃ rakṣoghnaṃ prītivardhanam || </l>

          <l xml:id="SS.4.24.72"><label>4.24.72</label> sukhapracāram ojasyaṃ sadā
            pādatradhāraṇam |
            <caesura/>
             anārogyam anāyuṣyaṃ cakṣuṣor upaghātakṛt || </l>

          <l xml:id="SS.4.24.73"><label>4.24.73</label> pādābhyām anupānadbhyāṃ sadā
            caṅkramaṇaṃ nṛṇām |
            <caesura/>
             pāpmopaśamanaṃ keśanakharomāpamārjanam || </l>

          <l xml:id="SS.4.24.74"><label>4.24.74</label>
            harṣalāghavasaubhāgyakaram utsāhavardhanam |
            <caesura/>
             bāṇavāraṃ mṛjāvarṇatejobalavivardhanam || </l>

          <l xml:id="SS.4.24.75"><label>4.24.75</label> pavitraṃ keśyam uṣṇīṣaṃ
            vātātaparajopaham |
            <caesura/>
             varṣānilarajogharmahimādīnāṃ nivāraṇam || </l>

          <l xml:id="SS.4.24.76"><label>4.24.76</label> varṇyaṃ cakṣuṣyam aujasyaṃ
            śaṅkaraṃ chatradhāraṇam |
            <caesura/>
             śunaḥ sarīsṛpavyālaviṣāṇibhyo bhayāpaham || </l>

          <l xml:id="SS.4.24.77"><label>4.24.77</label> śramaskhalanadoṣaghnaṃ sthavire ca
            praśasyate |
            <caesura/>
             sattvotsāhabalasthair ya dhairyavīryavivardhanam || </l>

          <l xml:id="SS.4.24.78"><label>4.24.78</label> avaṣṭambhakaraṃ cāpi bhayaghnaṃ
            daṇḍadhāraṇam |
            <caesura/>
             āsyā varṇakaphasthaulyasaukumāryakarī sukhā || </l>

          <l xml:id="SS.4.24.79"><label>4.24.79</label> adhvā
            varṇakaphasthaulyasaukumāryavināśanaḥ |
            <caesura/>
             atyadhvā viparīto+āsmājjarādaurbalyakṛc ca saḥ || </l>

          <l xml:id="SS.4.24.80"><label>4.24.80</label> yat tu caṅkramaṇaṃ
            nātidehapīḍākaraṃ bhavet |
            <caesura/>
             tad āyurbalamedhāgnipradamindriyabodhanam || </l>

          <l xml:id="SS.4.24.81"><label>4.24.81</label> śramānilaharaṃ vṛṣyaṃ
            puṣṭinidrādhṛtipradam |
            <caesura/>
             sukhaṃ śayyāsanaṃ duḥkhaṃ viparītaguṇaṃ matam || </l>

          <l xml:id="SS.4.24.82"><label>4.24.82</label> bālavyajanamaujasyaṃ makṣikādīn
            apohati |
            <caesura/>
             śoṣadāhaśramasvedamūrcchāghno vyajanānilaḥ || </l>

          <l xml:id="SS.4.24.83"><label>4.24.83</label> prītinidrākaraṃ vṛṣyaṃ
            kaphavātaśramāpaham |
            <caesura/>
             saṃvāhanaṃ māṃsaraktatvakprasādakaraṃ sukham || </l>

          <l xml:id="SS.4.24.84"><label>4.24.84</label> pravātaṃ
            raukṣyavaivarṇyastambhakṛddāhapaktinut |
            <caesura/>
             svedamūrcchāpipāsāghnamapravātamato 'nyathā || </l>

          <l xml:id="SS.4.24.85"><label>4.24.85</label> sukhaṃ vātaṃ praseveta grīṣme
            śaradi mānavaḥ |
            <caesura/>
             nivātaṃ hy āyuṣe sevyam ārogyāya ca sarvadā || </l>

          <l xml:id="SS.4.24.86"><label>4.24.86</label> ātapaḥ
            pittatṛṣṇāgnisvedamūrcchābhramāsrakṛt |
            <caesura/>
             dāhavaivarṇyakārī ca chāyā caitānapohati || </l>

          <l xml:id="SS.4.24.87"><label>4.24.87</label>
            agnirvātakaphastambhaśītavepathunāśanaḥ |
            <caesura/>
             āmābhiṣyandajaraśo raktapittapradūṣaṇaḥ || </l>

          <l xml:id="SS.4.24.88"><label>4.24.88</label>
            puṣṭivarṇabalotsāhamagnidīptimatandritām |
            <caesura/>
             karoti dhātusāmyaṃ ca nidrā kāle niṣevitā || </l>

          <l xml:id="SS.4.24.89"><label>4.24.89</label> tatrādita eva nīcanakharomṇā
            śucinā śuklavāsasā laghūṣṇīṣacchatropānatkena daṇḍapāṇinā kāle
            hitamitamadhurapūrvābhibhāṣiṇā bandhubhūtena bhūtānāṃ guruvṛddhānumatena
            susahāyenānanyamanasā khalūpacaritavyaṃ, tad api na rātrau, na
            keśāsthikaṇṭakāśmatuṣabhasmotkarakapālāṅgārāmedhyasnānabalibhūmiṣu, na
            viṣamendrakīlacatuṣpathaśvabhrāṇām upariṣṭāt || </l>

          <l xml:id="SS.4.24.90"><label>4.24.90</label> na rājadviṣṭaparuṣapaiśunyānṛtāni
            vadet, na devabrāhmaṇapitṛparivādāṃś ca; na
            narendradviṣṭonmattapatitakṣudranīcān upāsīta || </l>

          <l xml:id="SS.4.24.91"><label>4.24.91</label>
            vṛkṣaparvataprapātaviṣamavalmīkaduṣṭavājikuñjarādyadhirohaṇāni pariharet,
            pūrṇanadīsamudrāviditapalvalaśvabhrakūpāvataraṇāni,
            bhinnaśūnyāgāraśmaśānavijanāraṇyavāsāgnisaṃbhramavyālabhujaṅgakīṭasevāś ca,
            grāmāghātakalahaśastrasannipātavyālasarīsṛpaśṛṅgisannikarṣāṃś ca || </l>

          <l xml:id="SS.4.24.92"><label>4.24.92</label>
            nāgnigogurubrāhmaṇapreṅkhādampatyantareṇa yāyāt | na śavam anuyāyāt |
            devagobrāhmaṇacaity adhvajarogipatitapāpakāriṇāṃ ca chāyāṃ nākrameta | nāstaṃ
            gacchantam udyantaṃ vā ''ādity aṃ vīkṣeta | gāṃ dhāpayantīṃ dhayantīṃ
            paraśasyaṃ vā carantīṃ na kasmaicid ācakṣīta, na colkāpātotpātendradhanūṃṣi |
            nāgniṃ mukhenopadhamet | nāpo bhūmiṃ vā pāṇipādenābhihanyāt || </l>

          <l xml:id="SS.4.24.93"><label>4.24.93</label> na vegān dhārayed
            vātamūtrapurīṣādīnām | na bahirvegān
            grāmanagaradevatāyatanaśmaśānacatuṣpathasalilāśayapathisannikṛṣṭāv utsṛjen na
            prakāśaṃ na vāyvagnisalilasomārkagogurupratimukham || </l>

          <l xml:id="SS.4.24.94"><label>4.24.94</label> na bhūmiṃ vilikhet,
            nāsaṃvṛtamukhaḥ sadasi jṛmbhodagārakāsaśvāsakṣavathūnutsṛjet, na
            paryaṅkikāvaṣṭambhapādaprasāraṇāni gurusannidhau kuryāt || </l>

          <l xml:id="SS.4.24.95"><label>4.24.95</label> na
            bālakarṇanāsāsrotodaśanākṣivivarāṇyabhikuṣṇīyāt, na vījayet
            keśamukhanakhavastragātrāṇi, na gātranakhavaktravāditraṃ kuryāt , na
            kāṣṭhaloṣṭatṛṇādīn abhihanyāc chindyād bhindyād vā || </l>

          <l xml:id="SS.4.24.96"><label>4.24.96</label> na prativātātapaṃ seveta, na
            bhuktamātro 'gnimupāsīta, notkaṭakālpakāṣṭhāsanamadhyāsīta, na grīvāṃ viṣamaṃ
            dhārayet, na viṣamakāyaḥ kriyāṃ bhajeta bhuñjīta vā, na pratatam īkṣeta
            viśeṣājjyotirbhāskarasūkṣmacalabhrāntāni, na bhāraṃ śirasā vahet, na
            svapnajāgaraṇaśayanāsanasthānacaṅkramaṇayānavāhanapradhāvanalaṅghanaplavanaprataraṇahāsyabhāṣyavyavāyavyāyāmādīnucitān
            apy atiseveta || </l>

          <l xml:id="SS.4.24.97"><label>4.24.97</label> ucitād apy ahitāt kramaśo viramet,
            hitam anucitam apy aseveta kramaśaḥ, na caikāntataḥ pādahīnāt || </l>

          <l xml:id="SS.4.24.98"><label>4.24.98</label> nāvākśirāḥ śayīta, na bhinnapātre
            bhuñjīta, na vinā pātreṇa, nāñjalipuṭenāpaḥ pibet, kāle
            hitamitasnigdhamadhuraprāyamāhāraṃ vaidyapratyavekṣitam aśnīyāt,
            grāmagaṇagaṇikāpaṇikaśatrusatraśaṭhapatitabhojanāni parikaret, śeṣāṇy api
            cāniṣṭarūparasagandhasparśaśabdamānasāni, anyāny evaṃ guṇāny api
            saṃbhramadattāni, (tānyapi) makṣikābālopahatāni, nāprakṣālitapādo bhuñjīta na
            mūtroccārapīḍito na sandhyayor nānupāśrito nātītakālaṃ hīnam atimātraṃ
            (noddhṛtasnehaṃ) ceti || </l>

          <l xml:id="SS.4.24.99"><label>4.24.99</label> na bhuñjītoddhṛtasnehaṃ naṣṭaṃ
            paryuṣitaṃ payaḥ | na naktaṃ dadhi bhuñjīta na cāpy aghṛtaśarkaram || </l>

          <l xml:id="SS.4.24.100"><label>4.24.100</label> nāmudgayūṣaṃ nākṣaudraṃ noṣṇaṃ
            nāmalakair vinā | anyathā janayet kuṣṭhavisarpādīn gadān bahūn | nātmānamudake
            paśyen na nagnaḥ praviśejjalam || </l>

          <l xml:id="SS.4.24.101"><label>4.24.101</label>
            dyūtamadyātisevāpratibhutvasākṣitvasamāhvānagoṣṭhīvāditrāṇi na seveta, srajaṃ
            chatropānakau kanakam atītavāsāṃsi na cānyair dhṛtāni dhārayet, brāhmaṇam
            agniṃ gāṃ ca nocchiṣṭaḥ spṛśet || </l>

          <l xml:id="SS.4.24.102"><label>4.24.102</label> bhavanti cātra yasmin yasminn
            ṛtau ye ye doṣāḥ kupyanti dehinām |
            <caesura/>
             teṣu teṣu pradātavyā rasāste te vijānatā || </l>

          <l xml:id="SS.4.24.103"><label>4.24.103</label> varṣāsu na pibet toyaṃ pibec
            charadi mātrayā |
            <caesura/>
             varṣasu caturo māsān mātrāvad udakaṃ pibet || </l>

          <l xml:id="SS.4.24.104"><label>4.24.104</label> uṣṇaṃ haime vasante ca kāmaṃ
            śrīṣme tu śītalam |
            <caesura/>
             hemante ca vasante ca sīdhvariṣṭau piben naraḥ || </l>

          <l xml:id="SS.4.24.105"><label>4.24.105</label> śṛtaśītaṃ payo grīṣme prāvṛṭkāle
            rasaṃ pibet |
            <caesura/>
             yūṣaṃ varṣati, tasyānte prapicchītalaṃ jalam || </l>

          <l xml:id="SS.4.24.106"><label>4.24.106</label> svastha evam ato 'nyas tu
            doṣāhāragatānugaḥ |
            <caesura/>
             snehaṃ saindhavacūrṇena pippalībhiś ca saṃyutam || </l>

          <l xml:id="SS.4.24.107"><label>4.24.107</label> pibed agnivivṛddhyarthaṃ na ca
            vegān vidhārayet |
            <caesura/>
             agnidīptikaraṃ nṝṇāṃ rogāṇāṃ śamanaṃ prati || </l>

          <l xml:id="SS.4.24.108"><label>4.24.108</label> prāvṛṭśaradvasanteṣu samyak
            snehādimācaret |
            <caesura/>
             kaphe pracchardanaṃ pitte vireko bastirīrane || </l>

          <l xml:id="SS.4.24.109"><label>4.24.109</label> śasyate triṣv api sadā vyāyāmo
            doṣanāśanaḥ |
            <caesura/>
             bhuktaṃ viruddham apy annaṃ vyāyāmānna praduṣyati || </l>

          <l xml:id="SS.4.24.110"><label>4.24.110</label> utsargamaithunahāraśodhane syāt
            tu tanmanāḥ |
            <caesura/>
             necched doṣacayāt prājñaḥ pīḍāṃ vā kāyamānasīm || </l>

          <l xml:id="SS.4.24.111"><label>4.24.111</label> atistrīsaṃprayogāc ca rakṣed
            ātmānam ātmavān |
            <caesura/>
             śūlakāsajvaraśvāsakārśyapāṇḍvāmayakṣayāḥ || </l>

          <l xml:id="SS.4.24.112"><label>4.24.112</label> ativyavājāj jāyante rogāś
            cākṣepakādayaḥ |
            <caesura/>
             āyuṣmanto mandajarā vapur varṇabalānvitāḥ || </l>

          <l xml:id="SS.4.24.113"><label>4.24.113</label> sthiropacitamāṃsāś ca bhavanti
            strīṣu saṃyatāḥ |
            <caesura/>
             tribhis tribhir ahobhir vā samīyāt pramadāṃ naraḥ || </l>

          <l xml:id="SS.4.24.114"><label>4.24.114</label> sarveṣvṛtuṣu, gharmeṣu pakṣāt
            pakṣād vrajed budhaḥ |
            <caesura/>
             rajasvalām akāmāṃ ca malinām apriyāṃ tathā || </l>

          <l xml:id="SS.4.24.115"><label>4.24.115</label> varṇavṛddhāṃ vayovṛddhāṃ tathā
            vyādhiprapīḍitām |
            <caesura/>
             hīnāṅgīṃ garbhiṇīṃ dveṣyāṃ yonidoṣasamanvitām || </l>

          <l xml:id="SS.4.24.116"><label>4.24.116</label> sagotrāṃ gurupatnīṃ ca tathā
            pravrajitām api |
            <caesura/>
             sandhyāparvasvagamyāṃ ca nopeyāt pramadāṃ naraḥ || </l>

          <l xml:id="SS.4.24.117"><label>4.24.117</label> gosarge cārdharātre ca tathā
            madhyandineṣu ca |
            <caesura/>
             lajjāsamāvahe deśe vivṛte 'śuddha eva ca || </l>

          <l xml:id="SS.4.24.118"><label>4.24.118</label> kṣudhito vyādhitaś caiva
            kṣubdhacittaś ca mānavaḥ |
            <caesura/>
             vātaviṇmūtravegī ca pipāsaratidurbalaḥ || </l>

          <l xml:id="SS.4.24.119"><label>4.24.119</label> tiryagyonāv ayonau ca
            prāptaśukravidhāraṇam |
            <caesura/>
             duṣṭayonau visargaṃ tu balavān api varjayet || </l>

          <l xml:id="SS.4.24.120"><label>4.24.120</label> retasaś cātimātraṃ tu
            mūrdhāvaraṇam eva ca |
            <caesura/>
             sthitāvuttānaśayane viśeṣeṇaiva garhitam || </l>

          <l xml:id="SS.4.24.121"><label>4.24.121</label> krīḍāyām api medhāvī hitārthī
            parivarjayet |
            <caesura/>
             rajasvalāṃ prāptavato narasyāniyatātmanaḥ || </l>

          <l xml:id="SS.4.24.122"><label>4.24.122</label> dṛṣṭyāyustejasāṃ hānir adharmaś
            ca tato bhavet |
            <caesura/>
             liṅginīṃ gurupatnīṃ ca sagotrām atha parvasu || </l>

          <l xml:id="SS.4.24.123"><label>4.24.123</label> vṛddhāṃ ca sandhyayoś cāpi
            gacchato jīvitakṣayaḥ |
            <caesura/>
             garbhiṇyā garbhapīḍā syād vyādhitāyāṃ balakṣayaḥ || </l>

          <l xml:id="SS.4.24.124"><label>4.24.124</label> hīnāṅgīṃ malināṃ dveṣyāṃ kāmaṃ
            vandhyāmasaṃvṛte |
            <caesura/>
             deśe 'śuddhe ca śukrasya manasaś ca kṣayo bhavet || </l>

          <l xml:id="SS.4.24.125"><label>4.24.125</label> kṣudhitaḥ kṣubdhacittaś ca
            madhyāhne tṛṣito 'balaḥ |
            <caesura/>
             sthitaś ca hāniṃ śukrasya vāyoḥ kopaṃ ca vindati || </l>

          <l xml:id="SS.4.24.126"><label>4.24.126</label> atiprasaṅgād bhavati śoṣaḥ
            śukrakṣayāvahaḥ | vyādhitasya rujā plīhni mṛtyur mūrcchā ca jāyate || </l>

          <l xml:id="SS.4.24.127"><label>4.24.127</label> prayūṣasy ardharātre ca
            vātapitte prakupyataḥ |
            <caesura/>
             tiryagyonāv ayanau ca duṣṭayonau tathaiva ca || </l>

          <l xml:id="SS.4.24.128"><label>4.24.128</label> upadaṃśas tathā vāyoḥ kopaḥ
            śukrasya ca kṣayaḥ |
            <caesura/>
             uccārite mūtrite ca retasaś ca vidhāraṇe || </l>

          <l xml:id="SS.4.24.129"><label>4.24.129</label> uttāne ca bhavec chīghraṃ
            śukrāśmaryās tu saṃbhavaḥ |
            <caesura/>
             sarvaṃ pariharet tasmād etal lokadvaye 'hitam || </l>

          <l xml:id="SS.4.24.130"><label>4.24.130</label> śukraṃ copasthitaṃ mohānna
            sandhāryaṃ kathaṃcana |
            <caesura/>
             vayor ūpaguṇopetāṃ tulyaśīlāṃ kulānvitām || </l>

          <l xml:id="SS.4.24.131"><label>4.24.131</label> abhikāmo 'bhikāmāṃ tu hṛṣṭo
            hṛṣṭām alaṅkṛtām |
            <caesura/>
             seveta pramadāṃ yuktyā vājīkaraṇabṛṃhitaḥ || </l>

          <l xml:id="SS.4.24.132"><label>4.24.132</label> bhakṣyāḥ saśarkarāḥ kṣīraṃ
            sasitaṃ rasa eva ca |
            <caesura/>
             snānaṃ savyajanaṃ svapno vyavāyānte hitāni tu || </l>

          <l xml:id="SS.4.24.133"><label>4.24.133</label> mukhamātraṃ samāsena
            sadvṛttasyaitad īritam |
            <caesura/>
             ārogyam āyur artho vāg āsadbhiḥ prāpyate nṛbhiḥ ||</l>

          <p ana="trailer">iti suśrutasaṃhitāyāṃ cikitsāsthāne 'nāgatābādhacikitsitaṃ nāma
            caturviṃśo 'dhyāyaḥ ||24 ||</p>
        </div>

        <div n="25" type="adhyāya">
          <head>pañcaviṃśatitamo 'dhyāyaḥ |</head>
          <l xml:id="SS.4.25.1"><label>4.25.1</label> athāto miśrakacikitsitaṃ
            vyākhyāsyāmaḥ || </l>

          <l xml:id="SS.4.25.2"><label>4.25.2</label> yathovāca bhagavān dhanvantariḥ || </l>

          <l xml:id="SS.4.25.3"><label>4.25.3</label> pālyāmayās tu visrāvyā ity uktaṃ
            prāṅgibodha tān |
            <caesura/>
             paripoṭas tathotpāta unmantho duḥkhavardhanaḥ || </l>

          <l xml:id="SS.4.25.4"><label>4.25.4</label> pañcamaḥ parilehī ca karṇapālyāṃ
            gadāḥ smṛtāḥ |
            <caesura/>
             saukumāryāc cirotsṛṣṭe sahasā 'bhipravardhite || </l>

          <l xml:id="SS.4.25.5"><label>4.25.5</label> karṇaśopho bhavet pālyāṃ sarujaḥ
            paripoṭavān |
            <caesura/>
             kṛṣṇāruṇanibhaḥ stabdhaḥ sa vātāt paripoṭakaḥ || </l>

          <l xml:id="SS.4.25.6"><label>4.25.6</label> gurvābharaṇasaṃyogāttāḍanād
            gharṣaṇādapi |
            <caesura/>
             śophaḥ pālyāṃ bhavec chyāvo dāhapākaruganvitaḥ || </l>

          <l xml:id="SS.4.25.7"><label>4.25.7</label> rakto vā raktapittābhyām utpātaḥ sa
            gado mataḥ |
            <caesura/>
             balādvardhayataḥ karṇaṃ pālyāṃ vāyuḥ prakupyati || </l>

          <l xml:id="SS.4.25.8"><label>4.25.8</label> gṛhītvā sakaphaṃ kuryāc chophaṃ
            tadvarṇavedanam |
            <caesura/>
             unmanthakaḥ sakaṇḍūko vikāraḥ kaphavātajaḥ || </l>

          <l xml:id="SS.4.25.9"><label>4.25.9</label> vardhamāne yadā karṇe
            kaṇḍūdāharuganvitaḥ |
            <caesura/>
             śopho bhavati pākaś ca tvakstho 'sau duḥkhavardhanaḥ || </l>

          <l xml:id="SS.4.25.10"><label>4.25.10</label> kaphāsṛkkṛmayaḥ kuryuḥ sarṣapābhā
            vikāriṇīḥ |
            <caesura/>
             srāviṇīḥ piḍakāḥ pālyāṃ kaṇḍūdāharuganvitāḥ || </l>

          <l xml:id="SS.4.25.11"><label>4.25.11</label> kaphāsṛkkṛmisaṃbhūtaḥ sa
            visarpannitastataḥ |
            <caesura/>
             lihyāt saśaṣkulīṃ pālīṃ parilehīti sa smṛtaḥ || </l>

          <l xml:id="SS.4.25.12"><label>4.25.12</label> pālyāmayā hy amī ghorā
            narasyāpratikāriṇaḥ |
            <caesura/>
             mithyāhāravihārasya pāliṃ hiṃsyur upekṣitāḥ || </l>

          <l xml:id="SS.4.25.13"><label>4.25.13</label> tasmād āśu bhiṣak teṣu
            snehādikramamācaret |
            <caesura/>
             tathā 'bhyaṅgaparīṣekapradehāsṛgvimokṣaṇam || </l>

          <l xml:id="SS.4.25.14"><label>4.25.14</label> sāmānyato viśeṣāc ca
            vakṣyāmyabhyañjanaṃ prati |
            <caesura/>
             kharamañjariyaṣṭyāhvasaindhavāmaradārubhiḥ || </l>

          <l xml:id="SS.4.25.15"><label>4.25.15</label> supiṣṭaiḥ sāśvagandhaiś ca
            mūlakāvalgujaiḥ phalaiḥ |
            <caesura/>
             sarpistailavasāmajjamadhūcchiṣṭāni pācayet || </l>

          <l xml:id="SS.4.25.16"><label>4.25.16</label> sakṣīrāṇyatha taiḥ pāliṃ pradihyāt
            paripoṭake |
            <caesura/>
             mañjiṣṭhātilayaṣṭyāhvasārivotpalapadmakaiḥ || </l>

          <l xml:id="SS.4.25.17"><label>4.25.17</label> sarodhraiḥ sakadambaiś ca
            balājambvāmrapallavaiḥ |
            <caesura/>
             siddhaṃ dhānyāmlasaṃyuktaṃ tailamutpātanāśanam || </l>

          <l xml:id="SS.4.25.18"><label>4.25.18</label>
            tālapatryaśvagandhārkabākucīphalasaindhavaiḥ |
            <caesura/>
             tailaṃ kulīragodhābhyāṃ vasayā saha pācitam || </l>

          <l xml:id="SS.4.25.19"><label>4.25.19</label> saralālāṅgalībhyāṃ ca
            hitamunmanthanāśanam |
            <caesura/>
             tathā 'śmantakajambvāmrapatrakvāthena secanam || </l>

          <l xml:id="SS.4.25.20"><label>4.25.20</label>
            prapauṇḍarīkamadhukamañjiṣṭhārajanīdvayaiḥ |
            <caesura/>
             cūrṇair udvartanaiḥ pālīṃ tailāktāmavacūṇayet || </l>

          <l xml:id="SS.4.25.21"><label>4.25.21</label> lākṣāviḍaṅgakalkena tailaṃ paktvā
            'vacārayet |
            <caesura/>
             svinnāṃ gomayapiṇḍena pradihyāt parilehike || </l>

          <l xml:id="SS.4.25.22"><label>4.25.22</label> piṣṭair viḍaṅgair athavā
            trivṛcchyāmārkasaṃyutaiḥ |
            <caesura/>
             karañjeṅgudibījair vā kuṭajāragvadhāyutaiḥ || </l>

          <l xml:id="SS.4.25.23"><label>4.25.23</label> sarvair vā sārṣapaṃ tailaṃ siddhaṃ
            maricasaṃyutam |
            <caesura/>
             sanimbapatrair abhyaṅge madhūcchiṣṭānvitaṃ hitam || </l>

          <l xml:id="SS.4.25.24"><label>4.25.24</label> pālīṣu vyādhiyuktāsu tanvīṣu
            kaṭhināsu ca |
            <caesura/>
             puṣṭyārthaṃ mārdavārthaṃ ca kuryād abhyañjanaṃ tvidam || </l>

          <l xml:id="SS.4.25.25"><label>4.25.25</label> lopākānūpamajjānaṃ vasāṃ tailaṃ
            navaṃ ghṛtam |
            <caesura/>
             paceddaśaguṇaṃ kṣīramāvāpya madhuraṃ gaṇam || </l>

          <l xml:id="SS.4.25.26"><label>4.25.26</label> apāmārgāśvagandhe ca tathā
            lākṣārasaṃ śubham |
            <caesura/>
             tatsiddhaṃ paripūtaṃ ca svanuguptaṃ nidhāpayet || </l>

          <l xml:id="SS.4.25.27"><label>4.25.27</label> tenābhyañjyāt sadā pālīṃ
            susvinnāmtimarditām |
            <caesura/>
             etena pālyo vardhante nirujo nirupadravāḥ || </l>

          <l xml:id="SS.4.25.28"><label>4.25.28</label> mṛdvyaḥ puṣṭāḥ samāḥ snigdhā
            jāyante bhūṣaṇakṣamāḥ |
            <caesura/>
             nīlīdalaṃ bhṛṅgarajo 'rjunatvak piṇḍītakaṃ kṛṣṇamayor ajaś ca |
            <caesura/>
             bījodbhavaṃ sāhacaraṃ ca puṣpaṃ pathyākṣadhātrīsahitaṃ vicūrṇya || </l>

          <l xml:id="SS.4.25.29"><label>4.25.29</label> ekīkṛtaṃ sarvam idaṃ pramāya
            paṅkena tulyaṃ nalinībhavena |
            <caesura/>
             saṃyojya pakṣaṃ kalaśe nidhāya lauhe vipacedvimiśraṃ rasena
            bhṛṅgatriphalābhavena |
            <caesura/>
             āsannapāke ca parīkṣaṇārthaṃ patraṃ balākābhavam ākṣipec ca || </l>

          <l xml:id="SS.4.25.30"><label>4.25.30</label> anena tailaṃ vipaced vimiśraṃ
            rasena bhṛṅgatriphalābhavena| āsannapāke ca parīkṣaṇārthaṃ patraṃ
            balākābhavamākṣipecca|| </l>


          <l xml:id="SS.4.25.31"><label>4.25.31</label> bhaved yadā tadbhramarāṅganīlaṃ
            tadā vipakvaṃ vinidhāya pātre |
            <caesura/>
             kṛṣṇāyase māsam avasthitaṃ tadabhyaṅgayogāt palitāni hanyāt || </l>

          <l xml:id="SS.4.25.32"><label>4.25.32</label> sairīyajambvarjunakāśmarījaṃ
            puṣpaṃ tilānmārkavacūtabīje |
            <caesura/>
             punarnave kardamakaṇṭakāryau kāsīsapiṇḍītakabījasāram || </l>

          <l xml:id="SS.4.25.33"><label>4.25.33</label> phalatrayaṃ loharajo 'ñjanaṃ ca
            yaṣṭyāhvayaṃ nīrajasārive ca |
            <caesura/>
             piṣṭvā 'tha sarvaṃ saha modayanty ā sārāmbhasā bījakasaṃbhavena || </l>

          <l xml:id="SS.4.25.34"><label>4.25.34</label> sārāmbhasaḥ saptabhir eva paś cāt
            prasthaiḥ samāloḍya daśāhaguptam |
            <caesura/>
             lauhe supātre vinidhāya tailamakṣodbhavaṃ tac ca pacet prayatnāt || </l>

          <l xml:id="SS.4.25.35"><label>4.25.35</label> pakvaṃ ca lauhe 'bhinave nidhāya
            nasyaṃ vidadhyāt pariśuddhakāyaḥ |
            <caesura/>
             abhyaṅgayogaiś ca niyujyamānaṃ bhuñjīta māṣān kṛśarāmatho vā || </l>

          <l xml:id="SS.4.25.36"><label>4.25.36</label> māsopariṣṭād ghanakuñjitāgrāḥ keśā
            bhavanti bhramarāñjanābhāḥ |
            <caesura/>
             keśās tathā 'nye khalatau bhaveyurjarā na cainaṃ sahasā 'bhyupaiti || </l>

          <l xml:id="SS.4.25.37"><label>4.25.37</label> balaṃ paraṃ saṃbhavatīndiryāṇāṃ
            bhavec ca vaktraṃ valibhir vimuktam |
            <caesura/>
             nākāmine 'nārthini nākṛtāya naivāraye tailamidaṃ pradeyam || </l>

          <l xml:id="SS.4.25.38"><label>4.25.38</label> lākṣā rodhraṃ dve haridre śilāle
            kuṣṭhaṃ nāgaṃ gair ikā varṇakāś ca |
            <caesura/>
             mañjiṣṭhogrā syāt surāṣṭrodbhavā ca pattaṅgaṃ vai rocanā cāñjanaṃ ca || </l>

          <l xml:id="SS.4.25.39"><label>4.25.39</label> hemāṅgatvak pāṇḍupatraṃ vaṭasya
            kālīyaṃ syāt padmakaṃ padmamadhyam |
            <caesura/>
             raktaṃ śvetaṃ candanaṃ pāradaṃ ca kākolyādiḥ kṣīrapiṣṭaś ca vargaḥ || </l>

          <l xml:id="SS.4.25.40"><label>4.25.40</label> medo majjā sikthakaṃ goghṛtaṃ ca
            dugdhaṃ kvāthaḥ kṣīriṇāṃ ca drumāṇām |
            <caesura/>
             etat sarvaṃ pakvam aikadhyatas tu vaktrābhyaṅge sarpir uktaṃ pradhānam || </l>

          <l xml:id="SS.4.25.41"><label>4.25.41</label> hanyād vyaṅgaṃ nīlikāṃ cātivṛddhāṃ
            vaktre jātāḥ sphoṭikāś cāpi kāś cit |
            <caesura/>
             padmākāraṃ nirvalīkaṃ ca vaktraṃ kuryād etat pīnagaṇḍaṃ manojñam || </l>

          <l xml:id="SS.4.25.42"><label>4.25.42</label> rājñām etad yoṣitāṃ cāpi nityaṃ
            kuryād vaidyas tat samānāṃ nṛṇāṃ ca |
            <caesura/>
             kuṣṭhaghnaṃ vai sarpiretat pradhānaṃ yeṣāṃ pāde santi vaipādikāś ca || </l>

          <l xml:id="SS.4.25.43"><label>4.25.43</label> harīkakīcūrṇamariṣṭapatraṃ
            cūtatvacaṃ dāḍimapuṣpavṛntam |
            <caesura/>
             patraṃ ca dadyān madayantikāyā lepo 'ṅgarāgo naradevayogyaḥ ||</l>

          <p ana="trailer">iti suśrutasaṃhitāyāṃ cikitsāsthāne miśrakacikitsitaṃ nāma
            pañcaviṃśo 'dhyāyaḥ ||25 ||</p>
        </div>


        <div n="26" type="adhyāya">

          <head>ṣaḍviṃśatitamo 'dhyāyaḥ |</head>
          <l xml:id="SS.4.26.1"><label>4.26.1</label> athātaḥ kṣīṇabalīyaṃ
            vājīkaraṇacikitsitaṃ vyākhyāsyāmaḥ || </l>

          <l xml:id="SS.4.26.2"><label>4.26.2</label> yathovāca bhagavān dhanvantariḥ || </l>

          <l xml:id="SS.4.26.3"><label>4.26.3</label> kalyasyodagravayaso
            vājīkaraṇasevinaḥ |
            <caesura/>
             sarveṣv ṛtuṣv ahar ahar vyavāyo na nivāritaḥ || </l>

          <l xml:id="SS.4.26.4"><label>4.26.4</label> sthavirāṇāṃ riraṃsūnāṃ strīṇāṃ
            vāllabhyam icchatām |
            <caesura/>
             yoṣitprasaṅgāt kṣīṇānāṃ klībānām alparetasām || </l>

          <l xml:id="SS.4.26.5"><label>4.26.5</label> vilāsinām arthavatāṃ
            rūpayauvanaśālinām |
            <caesura/>
             nṛṇāṃ ca bahubhāryāṇāṃ yogā vājīkarā hitāḥ || </l>

          <l xml:id="SS.4.26.6"><label>4.26.6</label> sevamāno yad aucity ād vājīvāty
            arthavegavān |
            <caesura/>
             nārīs tarpayate tena vājīkaraṇam ucyate || </l>

          <l xml:id="SS.4.26.7"><label>4.26.7</label> bhojanāni vicitrāṇi pānāni vividhāni
            ca |
            <caesura/>
             vācaḥ śrotrānugāminyas tvacaḥ sparśasukhās tathā || </l>

          <l xml:id="SS.4.26.8"><label>4.26.8</label> yāminī sendutilakā kāminī
            navayauvanā |
            <caesura/>
             gītaṃ śrotramanohāri tāmbūlaṃ madirāḥ srajaḥ || </l>

          <l xml:id="SS.4.26.9"><label>4.26.9</label> gandhā manojñā rūpāṇi citrāṇy
            upavanāni ca |
            <caesura/>
             manasaś cāpratīghāto vājīkurvanti mānavam |
            <caesura/>
             tais tair bhāvair ahṛdyais tu riraṃsor manasi kṣate || </l>

          <l xml:id="SS.4.26.10"><label>4.26.10</label> dveṣyastrīsaṃprayogāc ca klaibyaṃ
            tan mānasaṃ smṛtam |
            <caesura/>
             kaṭukāmloṣṇalavaṇair atimātropasevitaiḥ || </l>

          <l xml:id="SS.4.26.11"><label>4.26.11</label> saumyadhātukṣayo dṛṣṭaḥ klaibyaṃ
            tad aparaṃ smṛtam |
            <caesura/>
             ativyavāyaśīlo yo na ca vājīkriyārataḥ || </l>

          <l xml:id="SS.4.26.12"><label>4.26.12</label> dhvajabhaṅgam avāpnoti
            tacchukrakṣayahetukam |
            <caesura/>
             mahatā meḍhrarogeṇa marmacchedena vā punaḥ || </l>

          <l xml:id="SS.4.26.13"><label>4.26.13</label> klaibyam etac caturthaṃ syān nṝṇāṃ
            puṃstvopaghātajam |
            <caesura/>
             janmaprabhṛti yaḥ klībaḥ klaibyaṃ tat sahajaṃ smṛtam || </l>

          <l xml:id="SS.4.26.14"><label>4.26.14</label> balinaḥ kṣubdhamanaso nirodhād
            brahmacaryataḥ |
            <caesura/>
             ṣaṣṭhaṃ klaibyaṃ mataṃ tat tu kharaśukranimittajam || </l>

          <l xml:id="SS.4.26.15"><label>4.26.15</label> asādhyaṃ sahajaṃ klaibyaṃ
            marmacchedāc ca yad bhavet |
            <caesura/>
             sādhyānām itareṣāṃ tu kāryo hetuviparyayaḥ || </l>

          <l xml:id="SS.4.26.16"><label>4.26.16</label> vidhir vājīkaro yas tu taṃ
            pravakṣyāmy ataḥ param |
            <caesura/>
             tilamāṣavidārīṇāṃ śālīnāṃ cūrṇam eva vā || </l>

          <l xml:id="SS.4.26.17"><label>4.26.17</label> pauṇḍrakekṣurasairārdraṃ marditaṃ
            saindhavānvitam |
            <caesura/>
             varāhamedasā yuktāṃ ghṛtenotkārikāṃ pacet || </l>

          <l xml:id="SS.4.26.18"><label>4.26.18</label> tāṃ bhakṣayitvā puruṣo gacchet tu
            pramadāśatam |
            <caesura/>
             bastāṇḍasiddhe payasi bhāvitān asakṛt tilān || </l>

          <l xml:id="SS.4.26.19"><label>4.26.19</label> śiśumāravasāpakvāḥ
            śaṣkulyastistailaiḥ kṛtāḥ |
            <caesura/>
             yaḥ svādet sa pumān gacchet strīṇāṃ śatam apūrvavat || </l>

          <l xml:id="SS.4.26.20"><label>4.26.20</label> pippalīlavaṇopete bastāṇḍe
            kṣīrasarpiṣi |
            <caesura/>
             sādhite bhakṣayed yas tu sa gacchet pramadāśatam || </l>

          <l xml:id="SS.4.26.21"><label>4.26.21</label> pippalīmāṣaśālīnāṃ yavagodhūmayos
            tathā |
            <caesura/>
             cūrṇabhāgaiḥ samais tais tu ghṛte pūpalikāṃ pacet || </l>

          <l xml:id="SS.4.26.22"><label>4.26.22</label> tāṃ bhakṣayitvā pītvā tu
            śarkarāmadhuraṃ payaḥ |
            <caesura/>
             naraś caṭakavad gacched daśavārān nirantaram || </l>

          <l xml:id="SS.4.26.23"><label>4.26.23</label> vidāryāḥ sukṛtaṃ cūrṇaṃ
            svarasenaiva bhāvitam |
            <caesura/>
             sarpirmadhuyutaṃ līḍhvā daśa strīr adhigacchati || </l>

          <l xml:id="SS.4.26.24"><label>4.26.24</label> evam āmalakaṃ cūrṇaṃ svarasenaiva
            bhāvitam |
            <caesura/>
             śarkarāmadhusarpibhir yuktaṃ līḍhvā payaḥ pibet || </l>

          <l xml:id="SS.4.26.25"><label>4.26.25</label> etenāśītivarṣo 'pi yuveva
            parihṛṣyati |
            <caesura/>
             pippalīlavaṇopete bastāṇḍe ghṛtasādhite || </l>

          <l xml:id="SS.4.26.26"><label>4.26.26</label> śiśumārasya vā khādet te tu
            vājīkare bhṛśam |
            <caesura/>
             kulīrakūrmanakrāṇām aṇḍāny evaṃ tu bhakṣayet || </l>

          <l xml:id="SS.4.26.27"><label>4.26.27</label> mahiṣarṣabhabastānāṃ pibec
            chukrāṇi vā naraḥ |
            <caesura/>
             aśvatthaphalamūlatvakśuṅgāsiddhaṃ payo naraḥ || </l>

          <l xml:id="SS.4.26.28"><label>4.26.28</label> pītvā saśarkarākṣaudraṃ kuliṅga
            iva hṛṣyati |
            <caesura/>
             vidārimūlakalkaṃ tu śṛtena payasā naraḥ || </l>

          <l xml:id="SS.4.26.29"><label>4.26.29</label> uḍumbarasamaṃ pītvā vṛddho 'pi
            taruṇāyate |
            <caesura/>
             māṣāṇāṃ palam ekaṃ tu saṃyuktaṃ kṣaudrasarpiṣā || </l>

          <l xml:id="SS.4.26.30"><label>4.26.30</label> avalihya payaḥ pītvā tena vājī
            bhaven naraḥ |
            <caesura/>
             kṣīrapakvāṃs tu godhūmān ātmaguptāphalaiḥ saha || </l>

          <l xml:id="SS.4.26.31"><label>4.26.31</label> śītān ghṛtayutān khādet tataḥ paś
            cāt payaḥ pibet |
            <caesura/>
             nakramūṣikamaṇḍūkacaṭakāṇḍakṛtaṃ ghṛtam || </l>

          <l xml:id="SS.4.26.32"><label>4.26.32</label> pādābhyaṅgena kurute balaṃ bhūmiṃ
            tu na spṛśet |
            <caesura/>
             yāvat spṛśati no bhūmiṃ tāvad gacchen nirantaram || </l>

          <l xml:id="SS.4.26.33"><label>4.26.33</label> svayaṃguptekṣurakayoḥ phalacūrṇaṃ
            saśarkaram |
            <caesura/>
             dhāroṣṇena naraḥ pītvā payasā na kṣayaṃ vrajet || </l>

          <l xml:id="SS.4.26.34"><label>4.26.34</label> uccaṭācūrṇaṃ peyam evaṃ balārthinā
            |
            <caesura/>
             svayaṃguptāphalair yuktaṃ māṣasūpaṃ piben naraḥ || </l>

          <l xml:id="SS.4.26.35"><label>4.26.35</label> guptāphalaṃ gokṣurakāc ca bījaṃ
            tathoccaṭāṃ gopayasā vipācya |
            <caesura/>
             khajāhataṃ śarkarayā ca yuktaṃ pītvā naro hṛṣyati sarvarātram || </l>

          <l xml:id="SS.4.26.36"><label>4.26.36</label> māṣān vidārīm api soccaṭāṃ ca
            kṣīre gavāṃ kṣaudraghṛtopapannām |
            <caesura/>
             pītvā naraḥ śarkarayā suyuktāṃ kuliṅgavad dhṛṣyati sarvarātram || </l>

          <l xml:id="SS.4.26.37"><label>4.26.37</label> gṛṣṭīnāṃ vṛddhavatsānāṃ
            māṣaparṇabhṛtāṃ gavām |
            <caesura/>
             yat kṣīraṃ tat praśaṃsanti balakāmeṣu jantuṣu || </l>

          <l xml:id="SS.4.26.38"><label>4.26.38</label> kṣīramāṃsagaṇāḥ sarve kākolyādiś
            ca pūjitaḥ |
            <caesura/>
             vājīkaraṇahetor hi tasmāt tut tu prayojayet || </l>

          <l xml:id="SS.4.26.39"><label>4.26.39</label> ete vājīkarā yogāḥ
            prītyapatyabalapradāḥ |
            <caesura/>
             sevyā viśuddhopacitadehaiḥ kālādyapekṣayā ||</l>

          <p ana="trailer">iti suśrutasaṃhitāyāṃ kṣīṇabalīyavājīkaraṇacikitsitaṃ nāma
            ṣaḍviṃśo 'dhyāyaḥ ||26 ||</p>
        </div>



        <div n="27" type="adhyāya">
          <head>saptaviṃśatitamo 'dhyāyaḥ |</head>
          <l xml:id="SS.4.27.1"><label>4.27.1</label> athātaḥ sarvopaghātaśamanīyaṃ
            rasāyanaṃ vyākhyāsyāmaḥ || </l>

          <l xml:id="SS.4.27.2"><label>4.27.2</label> yathovāca bhagavān dhanvantariḥ || </l>

          <l xml:id="SS.4.27.3"><label>4.27.3</label> pūrve vayasi madhye vā manuṣyasya
            rasāyanam |
            <caesura/>
             prayuñjīta bhiṣak prājñaḥ snigdhaśuddhatanoḥ sadā || </l>

          <l xml:id="SS.4.27.4"><label>4.27.4</label> nāviśuddhaśarīrasya yukto rāsāyano
            vidhiḥ |
            <caesura/>
             na bhāti vāsasi kliṣṭe raṅgayoga ivāhitaḥ || </l>

          <l xml:id="SS.4.27.5"><label>4.27.5</label> śarīrasyopaghātā ye doṣajā mānasās
            tathā |
            <caesura/>
             upadiṣṭāḥ pradeśeṣu teṣāṃ vakṣyāmi vāraṇam || </l>

          <l xml:id="SS.4.27.6"><label>4.27.6</label> śītodakaṃ payaḥ kṣaudraṃ sarpirity
            ekaśo dviśaḥ |
            <caesura/>
             triśaḥ samastamathavā prāk pītaṃ sthāpayed vayaḥ || </l>

          <l xml:id="SS.4.27.7"><label>4.27.7</label> tatra viḍaṅgataṇḍulacūrṇamāhṛtya
            yaṣṭīmadhukamadhuyuktaṃ yathābalaṃ śītatoyenopayuñjīta śītatoyaṃ cānupibed
            evam aharahar māsaṃ, tad eva madhuyuktaṃ bhallātakakvāthena vā,
            madhudrākṣākvāthayuktaṃ vā, madhvāmalakarasābhyāṃ vā, guḍūcīkvāthena vā, evam
            ete pañca prayogā bhavanti; jīrṇe mudgāmalakayūṣeṇālavaṇenālpasnehena
            ghṛtavantam odanam aśnīyāt; ete svalvarśāṃsi kṣapayanti, kṛmīn upaghnanti,
            grahaṇadhāraṇaśaktiṃ janayanti, māse māse ca prayoge varṣaśataṃ
            varṣaśatamāyuṣo 'bhivṛddhir bhavati || </l>

          <l xml:id="SS.4.27.8"><label>4.27.8</label> viḍaṅgataṇḍulānāṃ droṇaṃ piṣṭapacane
            piṣṭavadupasvedya vigatakaṣāyaṃ svinnamavatārya dṛṣadi piṣṭamāyase dṛḍhe
            kumbhe madhūdakottaraṃ prāvṛṣi bhasmarāśāvantargṛhe caturo māsānnidadhyāt,
            varṣāvigame coddhṛtyopasaṃskṛtaśarīraḥ sahasrasaṃpātābhihutaṃ kṛtvā
            prātaḥprātar yathābalam upayuñjīta, jīrṇe mudgāmalakayūṣeṇālavaṇena
            ghṛtavantam odanam aśnīyāt, pāṃśuśayyāyāṃ śayīta, tasya māsādūrdhvaṃ
            sarvāṅgebhyaḥ kṛmayo niṣkrāmanti, tān aṇutailenābhyaktasya
            vaṃśavidalenāpaharet, dvitīye pipīlikāstṛtīye yūkāstathaivāpaharet, caturthe
            dantanakharomāṇyavaśīryante; pañcame praśastaguṇalakṣaṇāni jāyante, amānuṣaṃ
            cādity aprakāśaṃ vapuradhigacchati, dūrācchravaṇāni darśanā nicāsya bhavanti,
            rajastamasī cāpohya sattvam adhitiṣṭhati, śrutanigādyapūrvotpādī gajabalo
            'śvajavaḥ punaryuvā 'ṣṭau varṣaśatānyāyuravāpnoti; tasyāṇutailamabhyaṅgārthe,
            candanam upalepanārthe, bhallātakavidhānavadāhāraḥ parihāraś ca || </l>

          <l xml:id="SS.4.27.9"><label>4.27.9</label> kāśmaryāṇāṃ niṣkulīkṛtānāmeṣa eva
            kalpaḥ pāṃśuśayyābhojanavarjaṃ; atra hi payasā śṛtena bhoktavyaṃ, samānamanyat
            pūrveṇāśiṣaś ca | śoṇitapittanimitteṣu vikāreṣveteṣām upayogaḥ || </l>

          <l xml:id="SS.4.27.10"><label>4.27.10</label> yathoktamāgāraṃ praviśya
            balāmūlārdhapalaṃ palaṃ vā payasā ''āloḍya pibet, jīrṇe payaḥ sarpirodana ity
            āhāraḥ, evaṃ dvādaśarātram upayujya dvādaśa varṣāṇi vayastiṣṭhati; evaṃ
            divasaśatam upayujya varṣaśataṃ vayastiṣṭhati | evam
            evātibalānāgabalāvidārīśatāvarīṇām upayogaḥ | viśeṣatastvatibalāmudakena,
            nāgabalācūrṇaṃ madhunā, vidārīcūrṇaṃ kṣīreṇa, śatāvarīmapyevaṃ, pūrveṇānyat
            samānamāśiṣaś ca samāḥ | etāstvauṣadhayo balakāmānāṃ śoṣiṇāṃ
            raktapittopasṛṣṭānāṃ śoṇitaṃ chardayatāṃ viricyamānānāṃ copadiśyante || </l>

          <l xml:id="SS.4.27.11"><label>4.27.11</label> vārāhīmūlatulācūrṇaṃ kṛtvā tato
            mātrāṃ madhuyuktāṃ payasā ''āloḍya pibet, jīrṇe payaḥ sarpirodana ity āhāraḥ,
            pratibedho 'tra pūrvavat; prayogamimam upasevamāno varṣaśatamāyuravāpnoti
            strīṣu cākṣayatām, etenaiva cūrṇena payo 'vacūrṇya śṛtaśītam
            abhimathyājyamutpādya madhuyutam upayuñjīta sāyaṃprātar ekakālaṃ vā, jīrṇe
            payaḥ sarpirodana ity āhāraḥ, evaṃ māsam upayujya sauparṇaṃ bhavaty analpabalaḥ
            strīṣu cākṣayo varṣaśatāyurbhavatīti || </l>


          <l xml:id="SS.4.27.12"><label>4.27.12</label> cakṣuḥkāmaḥ prāṇakāmo vā
            bījakasārāgnimanthamūlaṃ niṣkvāthya māṣaprasthaṃ sādhayet, tasmin sidhyati
            citrakamūlānām akṣamātraṃ kalkaṃ dadyād āmalakarasacaturthabhāgaṃ, tataḥ
            svinnam avatārya sahasrasṃpātābhihutaṃ kṛtvā śītībhūtaṃ madhusarpirbhyāṃ
            saṃsṛjyopayuñjīta yathābalaṃ, yathāsātmyaṃ ca lavaṇaṃ pariharan bhakṣayet|
            jīrṇe mudgāmalakayūṣeṇālavaṇena ghṛtavantamodanamaśnīyāt payasā vā māsatrayam;
            evamābhyāṃ prayogābhyāṃ cakṣuḥ sauparṇaṃ bhavaty analpabalaḥ strīṣu cākṣayo
            varṣaśatāyur bhavatīti|| </l>

          <l xml:id="SS.4.27.13"><label>4.27.13</label> bhavati cātra payasā saha siddhāni
            naraḥ śaṇaphalāni yaḥ |
            <caesura/>
             bhakṣayet payasā sārdhaṃ vayas tasya na śīryate ||</l>

          <p ana="trailer">iti suśrutasaṃhitāyāṃ cikitsāsthāne sarvopaghātaśamanīyaṃ
            rasāyanacikitsitaṃ nāma saptaviṃśo 'dhyāyaḥ ||27 ||</p>
        </div>


        <div n="28" type="adhyāya">
          <head>aṣṭaviṃśatitamo 'dhyāyaḥ |</head>
          <l xml:id="SS.4.28.1"><label>4.28.1</label> athāto medhāyuṣkāmīyaṃ
            rasāyanacikitsitaṃ vyākhyāsyāmaḥ || </l>

          <l xml:id="SS.4.28.2"><label>4.28.2</label> yathovāca bhagavān dhanvanatariḥ || </l>

          <l xml:id="SS.4.28.3"><label>4.28.3</label> medhāyuḥkāmaḥ
            śvetāvalgujaphalānyātapapariśuṣkāṇyādāya sūkṣmacūrṇāni kṛtvā guḍena sahāloḍya
            snehakumbhe saptarātraṃ dhānyarāśau nidadhyāt, saptarātrād uddhṛtya
            hṛtadoṣasya yathābalaṃ piṇḍaṃ prayacched anudite sūrye, uṣṇodakaṃ cānupibet;
            bhallātakavidhānavac cāgārapraveśaḥ, jīrṇauṣadhaś cāparāhṇe himābhir adbhiḥ
            pariṣiktagātraḥ śālīnāṃ ṣaṣṭikānāṃ ca payasā śarkarāmadhureṇaudanam aśnīyāt;
            evaṃ ṣaṇmāsān upayujya vigatapāpmā balavarṇopetaḥ śrutanigādī smṛtimān arogo
            varṣaśatāyur bhavati | kuṣṭhinaṃ pāṇḍurogiṇam udariṇaṃ vā kṛṣṇāyā
            gomūtreṇāloḍyārdhapalikaṃ piṇḍaṃ vigatalauhitye savitari pāyayet, parāhṇe
            cālavaṇenāmalakayūṣeṇa sarpiṣmantam odanam aśnīyāt, evaṃ māsam upayujya
            smṛtimān arogo varṣaśatāyur bhavati | eṣa evopayogaś citrakamūlānāṃ rajanyāś
            ca; citrakamūle viśeṣo dvipalikaṃ piṇḍaṃ paraṃ pramāṇaṃ, śeṣaṃ pūrvavat || </l>

          <l xml:id="SS.4.28.4"><label>4.28.4</label> hṛtadoṣa eva pratisaṃsṛṣṭabhakto
            yathākramamāgāraṃ praviśya maṇḍūkaparṇīsvarasam ādāya sahasrasaṃpātābhihutaṃ
            kṛtvā yathābalaṃ payasā ''āloḍya pibet payo 'nupānaṃ vā, tasyāṃ jīrṇāyāṃ
            yavānnaṃ payasopayuñjīta; tilair vā saha bhakṣayet trīn māsān payo 'nupānaṃ,
            jīrṇe payaḥ sarpirodana ity āhāraḥ; evam upayuñjāno brahmavarcasī śrutanigādī
            bhavati varṣaśatam āyur avāpnoti | trirātropoṣitaś ca trirātram enāṃ
            bhakṣayet, trirātrādūrdhvaṃ payaḥ sarpir iti copayuñjīta | bilvamātraṃ piṇḍaṃ
            vā payasā ''āloḍya pibet, evaṃ dvādaśarātram upayujya medhāvī varṣaśatāyur
            bhavati || </l>

          <l xml:id="SS.4.28.5"><label>4.28.5</label> hṛtadoṣa evāgāraṃ praviśya
            pratisaṃsṛṣṭabhakto brāhmīsvarasamādāya sahasrasaṃpātābhihutaṃ kṛtvā
            yathābalampayuñjīta, jīrṇauṣadhaś cāparāhṇe yavāgūmalavaṇaṃ pibet, kṣīrasātmyo
            vā payasā bhuñjīta, evaṃ saptarātram upayujya brahmavarcasī medhāvī bhavati,
            dvitīyaṃ saptarātram upayujya grantham īpsitam utpādayati naṣṭaṃ cāsya prādur
            bhavati, tṛtīyaṃ saptarātram upayujya dviruccāritaṃ śatam apy avadhārayati,
            evam ekaviṃśatirātram upayujyālakṣmīr apakrāmati; mūrtimatī cainaṃ vāgdevy
            anupraviśati, sarvāś cainaṃ śrutaya upatiṣṭhanti, śrutadharaḥ
            pañcavarṣaśatāyur bhavati || </l>

          <l xml:id="SS.4.28.6"><label>4.28.6</label> brāhmīsvarasaprasthadvaye
            ghṛtaprasthaṃ viḍaṅgataṇḍulānāṃ kuḍavaṃ dve dve pale vacāmṛtayor dvādaśa
            harītakyāmalakabibhītakāni ślakṣṇapiṣṭānyāvāpyaikadhyaṃ sādhayitvā svanuguptaṃ
            nidadhyāt, tataḥ pūrvavidhānena mātrāṃ yathābalam upayuñjīta, jīrṇe payaḥ
            sarpirodana ity āhāraḥ, pūrvavac cātra parīhāraḥ, etenordhvam adhas tiryak
            kṛmayo niṣkrāmanti, alakṣmīr apakrāmati, puṣkaravarṇaḥ sthiravayāḥ śrutanigādī
            trivarṣaśatāyur bhavati; etad eva
            kuṣṭhaviṣamajvarāpasmāronmādaviṣabhūtagraheṣv anyeṣu ca mahāvyādhiṣu
            saṃśodhanam ādiśanti || </l>

          <l xml:id="SS.4.28.7"><label>4.28.7</label> hṛtadoṣa evāgāraṃ praviśya
            haimavatyā vacāyāḥ piṇḍamāmalakamātram abhihutaṃ payasā ''āloḍya pibet, jīrṇe
            payaḥ sarpirodana ity āhāraḥ, evaṃ dvādaśarātram upayuñjīta, tato 'sya śrotraṃ
            vivriyate, dvirabhyāsāt smṛtimān bhavati, trirabhyāsācchrutamādatte,
            caturdvādaśarātram upayujya sarvaṃ tarati kilbiṣaṃ, tārkṣyadarśanamutpadyate,
            śatāyuś ca bhavati | dve dve pale itarasyā vacāyā viṣkvāthya pibet payasā,
            samānaṃ bhojanaṃ, samāḥ pūrveṇāśiṣaś ca || </l>

          <l xml:id="SS.4.28.8"><label>4.28.8</label> vacāśatapākaṃ vā sarpirdroṇam
            upayujya pañcavarṣaśatāyurbhavati, galagaṇḍāpacīślīpadasvaramedāṃś cāpahantīti
            || </l>

          <l xml:id="SS.4.28.9"><label>4.28.9</label> ata ūrdhvaṃ pravakṣyāmi
            āyuṣkāmarasāyanam |
            <caesura/>
             mantrauṣadhasamāyuktaṃ saṃvatsaraphalapradam || </l>

          <l xml:id="SS.4.28.10"><label>4.28.10</label> bilvasya cūrṇaṃ puṣye tu hutaṃ
            vārān sahasraśaḥ |
            <caesura/>
             śrīsūktena naraḥ kalye sasuvarṇaṃ dine dine || </l>

          <l xml:id="SS.4.28.11"><label>4.28.11</label> sarpir madhuyutaṃ
            lihyād alakṣmīnāśanaṃ param |
            <caesura/>
             tvacaṃ vihāya bilvasya mūlakvāthaṃ dine dine || </l>

          <l xml:id="SS.4.28.12"><label>4.28.12</label> prāśnīyāt payasā sārdhaṃ snātvā
            hutvā samāhitaḥ |
            <caesura/>
             daśasāhasram āyuṣyaṃ smṛtaṃ yuktarathaṃ bhavet || </l>

          <l xml:id="SS.4.28.13"><label>4.28.13</label> hutvā bisānāṃ kvāthaṃ tu
            madhulājaiś ca saṃyutam |
            <caesura/>
             amoghaṃ śatasāhasraṃ yuktaṃ yuktarathaṃ smṛtam || </l>

          <l xml:id="SS.4.28.14"><label>4.28.14</label> suvarṇaṃ padmabījāni madhu lājāḥ
            priyaṅgavaḥ |
            <caesura/>
             gavyena payasā pītam alakṣmīṃ pratiṣedhayet || </l>

          <l xml:id="SS.4.28.15"><label>4.28.15</label> nīlotpaladalakvātho gavyena payasā
            śṛtaḥ |
            <caesura/>
             sasuvarṇastilaiḥ sārdham alakṣmīnāśanaḥ smṛtaḥ || </l>

          <l xml:id="SS.4.28.16"><label>4.28.16</label> gavyaṃ payaḥ suvarṇaṃ ca
            madhūcchiṣṭaṃ ca mākṣikam |
            <caesura/>
             pītaṃ śatasahasrābhihutaṃ yuktarathaṃ smṛtam || </l>

          <l xml:id="SS.4.28.17"><label>4.28.17</label> vacāghṛtasuvarṇaṃ ca bilvacūrṇam
            iti trayam |
            <caesura/>
             medhyam āyuṣyam ārogyapuṣṭisaubhāgyavardhanam || </l>

          <l xml:id="SS.4.28.18"><label>4.28.18</label> vāsāmūlatulākvāthe tailam āvāpya
            sādhitam |
            <caesura/>
             hutvā sahasram aśnīyān medhyam āyuṣyam ucyate || </l>

          <l xml:id="SS.4.28.19"><label>4.28.19</label> yāvakāṃstāvakān khāded abhibhūya
            yavāṃs tathā |
            <caesura/>
             pippalīmadhusaṃyuktān śikṣā caraṇavad bhavet || </l>

          <l xml:id="SS.4.28.20"><label>4.28.20</label> madhvāmalakacūrṇāni suvarṇam iti
            ca trayam |
            <caesura/>
             prāśyāriṣṭagṛhīto 'pi mucyate prāṇasaṃśayāt || </l>

          <l xml:id="SS.4.28.21"><label>4.28.21</label> śatāvarīghṛtaṃ samyag upayuktaṃ
            dine dine |
            <caesura/>
             sakṣaudraṃ sasuvarṇaṃ ca narendraṃ sthāpayed vaśe || </l>

          <l xml:id="SS.4.28.22"><label>4.28.22</label> gocandanā mohanikā madhukaṃ
            mākṣikaṃ madhu |
            <caesura/>
             suvarṇam iti saṃyogaḥ peyaḥ saubhāgyam icchatā || </l>

          <l xml:id="SS.4.28.23"><label>4.28.23</label> padmanīlotpalakvāthe
            yaṣṭīmadhukasaṃyute |
            <caesura/>
             sarpir āsāditaṃ gavyaṃ sasuvarṇaṃ sadā pibet || </l>

          <l xml:id="SS.4.28.24"><label>4.28.24</label> payaś cānupibet siddhaṃ teṣām eva
            samudbhave |
            <caesura/>
             alakṣmīghnaṃ sadā ''āyuṣyaṃ rājyāya subhagāya ca || </l>

          <l xml:id="SS.4.28.25"><label>4.28.25</label> yatra nodīrito mantro yogeṣv eteṣu
            sādhane |
            <caesura/>
             śabditā tatra sarvatra gāyatrī tripadā bhavet || </l>

          <l xml:id="SS.4.28.26"><label>4.28.26</label> pāpmānaṃ nāśayanty etā dadyuś
            cauṣadhayaḥ śriyam |
            <caesura/>
             kuryur nāgabalaṃ cāpi manuṣyam amaropamam || </l>

          <l xml:id="SS.4.28.27"><label>4.28.27</label> satatādhyayanaṃ vādaḥ
            paratantrāvalokanam |
            <caesura/>
             tadvidyā cāryasevā ca buddhimedhākaro guṇaḥ(gaṇaḥ) || </l>

          <l xml:id="SS.4.28.28"><label>4.28.28</label> āyuṣyaṃ bhojanaṃ jīrṇe vegānāṃ
            cāvidhāraṇam |
            <caesura/>
             brahmacaryam ahiṃsā ca sāhasānāṃ ca varjanam ||</l>

          <p ana="trailer">iti suśrutasaṃhitāyāṃ cikitsāsthāne medhāyuṣkāmīyaṃ rasāyanaṃ
            nāmāṣṭāviṃśo 'dhyāyaḥ ||28 ||</p>
        </div>



        <div n="29" type="adhyāya">
          <head>ekonatriṃśattamo 'dhyāyaḥ |</head>
          <l xml:id="SS.4.29.1"><label>4.29.1</label> athātaḥ
            svabhāvavyādhipratiṣedhanīyaṃ rasāyanaṃ vyākhyāsyāmaḥ || </l>

          <l xml:id="SS.4.29.2"><label>4.29.2</label> yathovāca bhagavān dhanvantariḥ || </l>

          <l xml:id="SS.4.29.3"><label>4.29.3</label> brahmādayo 'sṛjan pūrvam amṛtaṃ
            somasaṃjñitam |
            <caesura/>
             jarāmṛtyuvināśāya vidhānaṃ tasya vakṣyate || </l>

          <l xml:id="SS.4.29.4"><label>4.29.4</label> eka eva khalu bhagavān somaḥ
            sthānanāmākṛtivīryaviśeṣaiś caturviṃśatidhābhidyate || </l>

          <l xml:id="SS.4.29.5"><label>4.29.5</label> aṃśumān muñjavāṃś caiva candramā
            rajataprabhaḥ |
            <caesura/>
             dūrvāsomaḥ kanīyāṃś ca śvetākṣaḥ kanakaprabhaḥ || </l>

          <l xml:id="SS.4.29.6"><label>4.29.6</label> pratānavāṃstālavṛntaḥ karavīro
            'ṃśavān api |
            <caesura/>
             svayaṃprabho mahāsomo yaś cāpi garuḍāhṛtaḥ || </l>

          <l xml:id="SS.4.29.7"><label>4.29.7</label> gāyatras traiṣṭubhaḥ pāṅkto jāgataḥ
            śākvaras tathā |
            <caesura/>
             agniṣṭomo raivataś ca yathokta iti saṃjñitaḥ || </l>

          <l xml:id="SS.4.29.8"><label>4.29.8</label> gāyatryā tripadā yukto yaś coḍupatir
            ucyate |
            <caesura/>
             ete somāḥ samākhyātā vedoktair nām abhiḥ śubhaiḥ || </l>

          <l xml:id="SS.4.29.9"><label>4.29.9</label> sarveṣām eva caiteṣām eko vidhir
            upāsane |
            <caesura/>
             sarve tulyaguṇāś caiva vidhānaṃ teṣu vakṣyate || </l>

          <l xml:id="SS.4.29.10"><label>4.29.10</label> ato 'nyatamaṃ somam upayuyukṣuḥ
            sarvopakaraṇaparicārakopetaḥ praśaste deśe trivṛtam āgāraṃ kārayitvā hṛtadoṣaḥ
            pratisaṃsṛṣṭabhaktaḥ praśasteṣu tithikaraṇamuhūrtanakṣatreṣu aṃśumantam
            ādāyādhvarakalpenāhṛtam abhiṣutam abhihutaṃ cāntarāgāre
            kṛtamaṅgalasvastivācanaḥ somakandaṃ suvarṇasūcyā vidārya payo gṛhṇīyāt
            sauvarṇe (rājate vā) pātre 'ñjalimātraṃ, tataḥ sakṛd evopayuñjīta nāsvādayan,
            tata upaspṛśya śeṣam apsv avasādya yamaniyamābhyām ātmānaṃ saṃyojya vāgyato
            'bhyantarataḥ suhṛdbhir upāsyamāno viharet || </l>

          <l xml:id="SS.4.29.11"><label>4.29.11</label> rasāyanaṃ pītavāṃs tu nivāte
            tanmanāḥ śuciḥ |
            <caesura/>
             āsīta tiṣṭhet krāmec ca na kathaṃcana saṃviśet || </l>

          <l xml:id="SS.4.29.12"><label>4.29.12</label> sāyaṃ vā bhuktavān upaśrutaśāntiḥ
            kuśaśayyāyāṃ kṛṣṇājinottarāyāṃ suhṛdbhir upāsyamānaḥ śayīta, tṛṣito vā
            śītodakamātrāṃ pibet (aśanāyito vā kṣīraṃ); tataḥ prātar utthāyopaśrutaśāntiḥ
            kṛtamaṅgalo gāṃ spṛṣṭvā tatahaivāsīta, tasya jīrṇe some chardir utpadyate,
            tataḥ śoṇitāktaṃ kṛmivyāmiśraṃ charditavate sāyaṃ śṛtaśītaṃ kṣīraṃ vitaret;
            tatas tṛtīye 'hani kṛmivyāmiśram atisāryate, sa
            tenāniṣṭapratigrahabhuktaprabhṛtibhir viśeṣair vinirmuktaḥ śuddhatanur
            bhavati, tataḥ sāyaṃ snātāya pūrvavad eva kṣīraṃ vitaret, kṣaumavastrāstṛtāyāṃ
            cainaṃ śayyāyāṃ śāyayet; tataś caturthe 'hani tasya śvayathur utpadyate, tataḥ
            sarvāṅgebhyaḥ kṛmayo niṣkrāmanti, tadahaś ca śayyāyāṃ pāṃśubhir avakīryamāṇaḥ
            śayīta, tataḥ sāyaṃ pūrvavad eva kṣīraṃ vitaret; evaṃ pañcamaṣaṣṭhayor
            divasayor varteta, kevalam ubhayakālam asmai kṣīraṃ vitaret; tataḥ saptame
            'hani nirmāṃsas tv agasthibhūtaḥ kevalaṃ somaparigrahād evocchvasiti, tad ahaś
            ca kṣīreṇa sukhoṣṇena pariṣicya tilamadhukacandanānuliptadehaṃ payaḥ pāyayet;
            tato 'ṣṭame 'hani prātar eva kṣīrapariṣiktaṃ candanapradigdhāgātraṃ payaḥ
            pāyayitvā pāṃśuśayyāṃ samutsṛjya kṣaumavastrāstṛtāyāṃ śayyāyāṃ śāyayet, tato
            'sya māṃsam āpyāyyate, tvak cāvadalati, dantanakharomāṇi cāsya patanti; tasya
            navamadivasāt prabhṛty aṇutailābhyaṅgaḥ somavalkakaṣāyapariṣekaḥ; tato daśame
            'hany etad eva vitaret, tato 'sya tvak sthiratām upaiti; evam
            ekādaśadvādaśayor varteta; tatas trayodaśāt prabhṛti somavalkakaṣāyapariṣekaḥ,
            evam āṣoḍaśād varteta; tataḥ saptadaśāṣṭādaśayor divasayor daśanā jāyante
            śikhariṇaḥ snigdhavajravaidūryasphaṭikaprakāśāḥ samāḥ sthirāḥ sahiṣṇavaḥ, tadā
            prabhṛti cānavaiḥ śālitaṇḍulaiḥ kṣīrayavāgūm upaseveta yāvat pañcaviṃśatiriti;
            tato 'smai dadyāc chālyodanaṃ mṛdūbhayakālaṃ payasā, tato 'sya nakhā jāyante
            vidrumendragopakataruṇādity aprakāśāḥ, sthirāḥ snigdhā lakṣaṇasaṃpannāḥ keśāś
            ca sūkṣmā jāyante, tvak ca nīlotpalātasīpuṣpavaidūryaprakāśā; ūrdhvaṃ ca māsāt
            keśān vāpayet, vāpayitvā cośīracandanakṛṣṇatilakalkaiḥ śiraḥ pradihyāt payasā
            vā snāpayet; tato 'syānantaraṃ saptarātrāt keśā jāyante bhramarāñjananibhāḥ
            kuñcitāḥ sthirāḥ snigdhāḥ; tatas trirātrāt prathamāvasathaparisarān niṣkramya
            muhūrtaṃ sthitvā punar evāntaḥ praviśet, tato 'sya balātailam abhyaṅgārthe
            'vacāryaṃ, yavapiṣṭam udvartanārthe, sukhoṣṇaṃ ca payaḥ pariṣekārthe,
            ajakarṇakaṣāyam utsādanārthe, sośīraṃ kūpodakaṃ snānārthe, candanam
            anulepārthe, āmalakarasavimiśrāś cāsya yūṣasūpavikalpāḥ, kṣīramadhukasiddhaṃ
            ca kṛṣṇatilam avacāraṇārthe, evaṃ daśarātraṃ; tato 'nyad daśarātraṃ dvitīye
            parisare varteta; tatas tṛtīye parisare sthirīkurvann ātmānam anyaddaśarātram
            āsīta, kiñcid ātapapavanān vā seveta, punaś cāntaḥ praviśet, na cātmānam
            ādarśe 'psu vā nirīkṣeta rūpaśālitvāt ; tato 'nyad daśarātraṃ krodhādīn
            pariharet, evaṃ sarveṣām upayogavikalpaḥ | viśeṣatas tu
            vallīpratānakṣupakādayaḥ somā brāhmaṇakṣatriyavaiśyair bhakṣayitavyāḥ | teṣāṃ
            tu pramāṇam ardhacatuṣkamuṣṭayaḥ || </l>

          <l xml:id="SS.4.29.13"><label>4.29.13</label> aṃśumantaṃ sauvarṇe pātre
            'bhiṣuṇuyāt, candramasaṃ rājate; tāv upayujyāṣṭaguṇam aiśvaryam avāpyeśānaṃ
            devam anupraviśati, śeṣāṃs tu tāmramaye mṛnmaye vā rohite vā carmaṇi vitate;
            śūdravarjaṃ tribhir varṇaiḥ somā upayoktavyāḥ | tataś caturthe māse
            paurṇamāsyāṃ śucau deśe brāhmaṇānarcayitvā kṛtamaṅgalo niṣkramya yathoktaṃ
            vrajed iti || </l>

          <l xml:id="SS.4.29.14"><label>4.29.14</label> oṣadhīnāṃ patiṃ somam upayujya
            vicakṣaṇaḥ |
            <caesura/>
             daśavarṣasahasrāṇi navāṃ dhārayate tanum || </l>

          <l xml:id="SS.4.29.15"><label>4.29.15</label> nāgnir na toyaṃ na viṣaṃ na
            śastraṃ nāstram eva ca |
            <caesura/>
             tasyālam āyuḥkṣapaṇe samarthāni bhavanti || </l>

          <l xml:id="SS.4.29.16"><label>4.29.16</label> bhadrāṇāṃ ṣaṣṭivarṣāṇāṃ
            prasrutānām anekadhā |
            <caesura/>
             kuñjarāṇāṃ sahasrasya balaṃ samadhigacchati || </l>

          <l xml:id="SS.4.29.17"><label>4.29.17</label> kṣīrodaṃ śakrasadanam uttarāṃś ca
            kurūn api |
            <caesura/>
             yatrecchati sa gantuṃ vā tatrāpratihatā gatiḥ || </l>

          <l xml:id="SS.4.29.18"><label>4.29.18</label> kandarpa iva rūpeṇa kāntyā candra
            ivāparaḥ |
            <caesura/>
             prahlādayati bhūtānāṃ manāṃsi sa mahādyutiḥ || </l>

          <l xml:id="SS.4.29.19"><label>4.29.19</label> sāṅgopāṅgāṃś ca nikhilān vedān
            vindati tattvataḥ |
            <caesura/>
             caraty amoghasaṅkalpo devavac cākhilaṃ jagat || </l>

          <l xml:id="SS.4.29.20"><label>4.29.20</label> sarveṣām eva somānāṃ patrāṇi daśa
            pañca ca |
            <caesura/>
             tāni śukle ca kṛṣṇe ca jāyante nipatanti ca || </l>

          <l xml:id="SS.4.29.21"><label>4.29.21</label> ekaikaṃ jāyate patraṃ
            somasyāharahas tadā |
            <caesura/>
             śuklasya paurṇamāsyāṃ tu bhavet pañcadaśacchadaḥ || </l>

          <l xml:id="SS.4.29.22"><label>4.29.22</label> śīryate patram ekaikaṃ divase
            divase punaḥ |
            <caesura/>
             kṛṣṇapakṣakṣaye cāpi latā bhavati kevalā || </l>

          <l xml:id="SS.4.29.23"><label>4.29.23</label> aṃśumān ājyagandhas tu kandavān
            rajataprabhaḥ |
            <caesura/>
             kadalyākārakandas tu muñjavāṃ llaśunacchadaḥ || </l>

          <l xml:id="SS.4.29.24"><label>4.29.24</label> candramāḥ kanakābhāso jale carati
            sarvadā |
            <caesura/>
             garuḍāhṛtanāmā ca śvetākṣaś cāpi pāṇḍurau || </l>

          <l xml:id="SS.4.29.25"><label>4.29.25</label> sarpanirmokasadṛśau tau
            vṛkṣāgrāvalambinau |
            <caesura/>
             tathā 'nye maṇḍalaiś citraiś citritā iva bhānti te || </l>

          <l xml:id="SS.4.29.26"><label>4.29.26</label> sarva eva tu vijñeyāḥ somāḥ
            pañcadaśacchadāḥ |
            <caesura/>
             kṣīrakandalatāvantaḥ patrair nānāvidhaiḥ smṛtāḥ || </l>

          <l xml:id="SS.4.29.27"><label>4.29.27</label> himavaty arbude sahye mahendre
            malaye tathā |
            <caesura/>
             śrīparvate devagirau girau devasahe tathā || </l>

          <l xml:id="SS.4.29.28"><label>4.29.28</label> pāriyātre ca vindhye ca devasunde
            hrade tathā |
            <caesura/>
             uttareṇa vitastāyāḥ pravṛddhā ye mahīdharāḥ || </l>

          <l xml:id="SS.4.29.29"><label>4.29.29</label> haṣṭhavat plavate tatra candramāḥ
            somasattamaḥ |
            <caesura/>
             tasyoddeśeṣu cāpy anti muñjavān aṃśumān api || </l>

          <l xml:id="SS.4.29.30"><label>4.29.30</label> tasyoddeśeṣu cāpy asti
            muñjavānaṃśumān api |
            <caesura/>
             kāśmīreṣu saro divyaṃ nāmnā kṣudrakamānasam || </l>

          <l xml:id="SS.4.29.31"><label>4.29.31</label> gāyatras traiṣṭubhaḥ pāṅkto
            jāgataḥ śākvaras tathā |
            <caesura/>
             atra santy apare cāpi somāḥ somasamaprabhāḥ || </l>

          <l xml:id="SS.4.29.32"><label>4.29.32</label> yaiś cātra mandabhāgyais te
            bhiṣajaś cāpamānitāḥ |
            <caesura/>
             na tān paśyanty adharmiṣṭhāḥ kṛtaghnāś cāpi mānavāḥ |
            <caesura/>
             bheṣajadveṣiṇaś cāpi brāhmaṇadveṣiṇas tathā ||</l>

          <p ana="trailer">iti suśrutasaṃhitāyāṃ cikitsāsthāne
            svabhāvavyādhipratiṣedhanīyaṃ rasāyanacikitsitaṃ nāmaikonatriṃśo 'dhyāyaḥ ||29
            ||</p>
        </div>

        <div n="30" type="level2" subtype="adhyāya">
          <head>triṃśattamo 'dhyāyaḥ|</head>

          <l xml:id="SS.4.30.1"><label>4.30.1</label> athāto nivṛttasantāpīyaṃ rasāyanaṃ
            vyākhyāsyāmaḥ|| </l>

          <l xml:id="SS.4.30.2"><label>4.30.2</label> yathovāca bhagavān dhanvantariḥ|| </l>

          <l xml:id="SS.4.30.3"><label>4.30.3</label> yathā nivṛttasantāpā modante divi
            devatāḥ| tathauṣadhīrimāḥ prāpya modante bhuvi mānavāḥ|| </l>

          <l xml:id="SS.4.30.4"><label>4.30.4</label> atha khalu sapta puruṣā rasāyanaṃ
            nopayuñjīran; tad yathā anātmavānalaso daridraḥ pramādī vyasanīpāpakṛd
            bheṣajāpamānī ceti| saptabhir eva kāraṇairna saṃpadyate; tad yathā
            ajñānādanārambhādasthiracittatvād dāridvyādanāyattatvād
            adharmādauṣadhālābhācceti|| </l>

          <l xml:id="SS.4.30.5"><label>4.30.5</label> athauṣadhīvyākhyāsyāmaḥ tatrājagarī,
            śvetakāpotī, kṛṣṇakāpotī, gonasī, vārāhī, kanyā, chatrā, aticchatrā, kareṇuḥ,
            ajā, cakrakā, ādity aparṇī, brahmasuvarcalā, śrāvaṇī, mahāśrāvaṇī, golomī,
            ajalomī, mahāvegavatī, cetyaṣṭādaśa somasamavīryā mahauṣadhayo vyākhyātāḥ|
            tāsāṃ somavat kriyāśīḥstutayaḥ śāstre+abhihitāḥ| tāsāmāgāre+abhihutānāṃ yāḥ
            kṣīravatyastāsāṃ kṣīrakuḍavaṃ sakṛdevopayuñjīta, yāstvakṣīrā mūlavatyastāsāṃ
            pradeśinīpramāṇāni trīṇi kāṇḍāni pramāṇam upayoge, śvetakāpotī samūlapatrā
            bhakṣayitavyā, gonasyajagarīkṛṣṇakāpotīnāṃ sanakhamuṣṭiṃ khaṇḍaśaḥ kalpayitvā
            kṣīreṇa vipācya parisrāvyābhighāritamabhihutaṃ ca sakṛdevopayuñjīta,
            cakrakāyāḥ payaḥ sakṛdeva, brahmasuvarcalā saptarātram upayoktavyā
            bhakṣyakalpena, śeṣāṇāṃ pañca pañca palāni kṣīrāḍhakakvathitāni
            prasthe+avaśiṣṭe+avatārya parisrāvya sakṛdevopayuñjīta| somavadāhāravihārau
            vyākhyātau, kevalaṃ navanītamabhyaṅgārthe, śeṣaṃ somavadānirgamāditi|| </l>

          <l xml:id="SS.4.30.6"><label>4.30.6</label> bhavanti cātra yuvānaṃ
            siṃhavikrāntaṃ kāntaṃ śrutanigādinam| kuryuretāḥ krameṇaiva dvisahasrāyuṣaṃ
            naram|| </l>

          <l xml:id="SS.4.30.7"><label>4.30.7</label> aṅgadī kuṇḍalī maulī
            divyasrakcandanāmbaraḥ| caratyamoghasaṅkalpo nabhasyambudadurgame|| </l>

          <l xml:id="SS.4.30.8"><label>4.30.8</label> vrajanti pakṣiṇo yena jalalambāś ca
            toyadāḥ| gatiḥ sauṣadhisiddhasya somasiddhe gatiḥ parā|| </l>

          <l xml:id="SS.4.30.9"><label>4.30.9</label> atha vakṣyāmi vijñānamauṣadhīnāṃ
            pṛthak pṛthak| maṇḍalaiḥ kapilaiścitraiḥ sarpābhā pañcaparṇinī|| </l>

          <l xml:id="SS.4.30.10"><label>4.30.10</label> pañcāratnipramāṇā ca
            vijñeyā+ajagarī budhaiḥ| niṣpatrā kanakābhāsā mūle dvyaṅgulasaṃmitā|| </l>

          <l xml:id="SS.4.30.11"><label>4.30.11</label> sarpākārā lohitāntā
            śvetakāpotirucyate| dviparṇinīṃ mūlabhavāmaruṇāṃ kṛṣṇamaṇḍalām|| </l>

          <l xml:id="SS.4.30.12"><label>4.30.12</label> dvyaratnimātrāṃ jānīyād gonasīṃ
            gonasākṛtim| sakṣīrāṃ romaśāṃ mṛdvīṃ rasenekṣurasopamām|| </l>

          <l xml:id="SS.4.30.13"><label>4.30.13</label> evaṃrūparasāṃ cāpi
            kṛṣṇakāpotimādiśet| kṛṣṇasarpasvarūpeṇa vārāhī kandasaṃbhavā|| </l>

          <l xml:id="SS.4.30.14"><label>4.30.14</label> ekapatrā mahāvīryā
            bhinnāñjanasamaprabhā| chatrāticchatrake vidyādrakṣoghne kandasaṃbhave|| </l>

          <l xml:id="SS.4.30.15"><label>4.30.15</label> jarāmṛtyunivāriṇyau
            śvetakāpotisaṃsthite| kāntairdvādaśabhiḥ patrairmayūrāṅgaruhopamaiḥ|| </l>

          <l xml:id="SS.4.30.16"><label>4.30.16</label> kandajā kāñcanakṣīrī kanyā nāma
            mahauṣadhī| kareṇuḥ subahukṣīrā kandena gajarūpiṇī|| </l>

          <l xml:id="SS.4.30.17"><label>4.30.17</label> hastikarṇapalāśasya tulyaparṇā
            dviparṇinī| ajāstanābhakandā tu sakṣīrā śruparūpiṇī|| </l>

          <l xml:id="SS.4.30.18"><label>4.30.18</label> ajā mahauṣadhī jñeyā
            śaṅkhakundendupāṇḍurā| śvetāṃ vicitrakusumāṃ kākādanyā samāṃ kṣupām|| </l>

          <l xml:id="SS.4.30.19"><label>4.30.19</label> cakrakāmoṣadhīṃ
            vidyājjarāmṛtyunivāriṇīm| mūlinī pañcabhiḥ patraiḥ suraktāṃśukakomalaiḥ|| </l>

          <l xml:id="SS.4.30.20"><label>4.30.20</label> ādity aparṇinī jñeyā sadā++ādity
            ānuvartinī| kanakābhā jalānteṣu sarvataḥ parisarpati|| </l>

          <l xml:id="SS.4.30.21"><label>4.30.21</label> sakṣīrā padminīprakhyā devī
            brahmasuvarcalā| aratnimātrakṣupakā patrairdvyaṅgulasaṃmitaiḥ|| </l>

          <l xml:id="SS.4.30.22"><label>4.30.22</label> puṣpairnīlotpalākāraiḥ phalaiś
            cāñjanasannibhaiḥ| śrāvaṇī mahatī jñeyā kanakābhā payasvinī|| </l>

          <l xml:id="SS.4.30.23"><label>4.30.23</label> śrāvaṇī pāṇḍurābhāsā
            mahāśrāvaṇilakṣaṇā| golomī cājalomī ca romaśe kandasaṃbhave|| </l>

          <l xml:id="SS.4.30.24"><label>4.30.24</label> haṃsapādīva vicchinnaiḥ
            patrairmūlasamudbhavaiḥ| athavā śaṅkhapuṣpyā ca samānā sarvarūpataḥ|| </l>

          <l xml:id="SS.4.30.25"><label>4.30.25</label> vetena mahatā++āviṣṭā
            sarpanirmokasannibhā| eṣā vegavatī nāma jāyate hy ambudakṣaye|| </l>

          <l xml:id="SS.4.30.26"><label>4.30.26</label> saptādau sarparūpiṇyo hy auṣadhyo
            yāḥ prakīrtitāḥ| tāsāmuddharaṇaṃ kāryaṃ mantreṇānena sarvadā|| </l>

          <l xml:id="SS.4.30.27"><label>4.30.27</label> mahendrarāmakṛṣṇānāṃ brāhmaṇānāṃ
            gavāmapi| tapasā tejasā vā+api praśāmyadhvaṃ śivāya vai|| </l>

          <l xml:id="SS.4.30.28"><label>4.30.28</label> natreṇānena matimān sarvā
            evābhimantrayet| aśraddadhānairalasaiḥ kṛtaghnaiḥ pāpakarmabhiḥ|| </l>

          <l xml:id="SS.4.30.29"><label>4.30.29</label> naivāsādayituṃ śakyāḥ somāḥ
            somasamāstathā| pītāvaśeṣamamṛtaṃ devairbrahmapurogamaiḥ|| </l>

          <l xml:id="SS.4.30.30"><label>4.30.30</label> nihitaṃ somavīryāsu some cāpy
            oṣadhīpatau| devasunde hradavare tathā sindhau mahānade|| </l>

          <l xml:id="SS.4.30.31"><label>4.30.31</label> dṛśyate ca jalānteṣu medhyā
            brahmasuvarcalā| ādity aparṇinī jñeyā tathaiva himasaṃkṣaye|| </l>

          <l xml:id="SS.4.30.32"><label>4.30.32</label> dṛśyate+ajagarī nityaṃ gonasī
            cāmbudāgame| kāśmīreṣu saro divyaṃ nāmnā kṣudrakamānasam|| </l>

          <l xml:id="SS.4.30.33"><label>4.30.33</label> kareṇus tatra kanyā ca
            chatrāticchatrake tathā| golomī cājalomī ca mahatī śrāvaṇī tathā|| </l>

          <l xml:id="SS.4.30.34"><label>4.30.34</label> vasante kṛṣṇasarpākhyā gonasī ca
            pradṛśyate| kauśikīṃ saritaṃ tīrtvā sañjayanty ās tu pūrvataḥ|| </l>

          <l xml:id="SS.4.30.35"><label>4.30.35</label> kṣitipradeśo valmīkairācito
            yojanatrayam| vijñeyā tatra kāpotī śvetā valmīkamūrdhasu|| </l>

          <l xml:id="SS.4.30.36"><label>4.30.36</label> malaye nalasetau ca
            vegavatyauṣadhī dhruvā| kārtikyāṃ paurṇamāsyāṃ ca bhakṣayettāmupoṣitaḥ|| </l>

          <l xml:id="SS.4.30.37"><label>4.30.37</label> somavaccātra varteta phalaṃ tāvac
            ca kīrtitam| sarvā viceyāstvopadhyaḥ somāś cāpy arbude girau|| </l>

          <l xml:id="SS.4.30.38"><label>4.30.38</label> sa
            śṛṅgairdevacaritairambudānīkabhedibhiḥ| vyāptastīrthaiś ca vikhyātaiḥ
            siddharṣisurasevitaiḥ|| </l>

          <l xml:id="SS.4.30.39"><label>4.30.39</label> guhābhir bhīmarūpābhiḥ
            siṃhonnāditakukṣibhiḥ| vividhairdhātubhiścitraiḥ sarvatraivopaśobhitaḥ|| </l>

          <l xml:id="SS.4.30.40"><label>4.30.40</label> nadīṣu śaileṣu saraḥsu cāpi
            puṇyeṣv araṇyeṣu tathā++āśrameṣu| sarvatra sarvāḥ parimārgitavyāḥ sarvatra
            bhūmirhi vasūni dhatte||</l>
          <trailer>iti suśrutasaṃhitāyāṃ cikitsāsthāne nivṛttasaṃtāpīyaṃ rasāyanaṃ nāma
            triṃśo 'dhyāyaḥ ||30||</trailer>
        </div>
        <div n="31" type="level2" subtype="adhyāya">
          <head>ekatriṃśattamo 'dhyāyaḥ|</head>

          <l xml:id="SS.4.31.1"><label>4.31.1</label> athātaḥ snehopayaugikacikitsitaṃ
            vyākhyāsyāmaḥ|| </l>

          <l xml:id="SS.4.31.2"><label>4.31.2</label> yathovāca bhagavān dhanvantariḥ|| </l>

          <l xml:id="SS.4.31.3"><label>4.31.3</label> snehasāro 'yaṃ puruṣaḥ, prāṇāśca
            snehabhūyiṣṭāḥ snehasādhyāś ca bhavanti| sneho hi
            pānānuvāsanamastiṣkaśirovastyuttarabastinasyakarṇapūraṇagātrābhyaṅgabhojaneṣūpayojyaḥ|| </l>

          <l xml:id="SS.4.31.4"><label>4.31.4</label> tatra dviyoniścaturvikalpo 'bhihitaḥ
            snehaḥ snehaguṇāśca| tatra jaṅgamebhyo gavyaṃ ghṛtaṃ pradhānaṃ,
            sthāvarebhyastilatailaṃ pradhānamiti|| </l>

          <l xml:id="SS.4.31.5"><label>4.31.5</label> ata ūrdhvaṃ yathāprayojanaṃ
            yathāpradhānaṃ ca sthāvarasnehānupadekṣyāmaḥ tatra
            tilvakairaṇḍakośāmradantīdravantīsaptalāśaṅkhinīpalāśaviṣāṇikāgavākṣīkampillakaśampākanīlinīsnehā
            virecayanti, jīmūtakakuṭajakṛtavedhanekṣvākudhāmārgavamadanasnehā vāmayanti,
            viḍaṅgakharamañjarīmadhuśigrusūryavallīpīlusiddhārthakajyotiṣmatīsnehāḥ śiro
            virecayanti, karañjapūtīkakṛtamālamātuluṅgeṅgudīkirātatiktakasnehā
            duṣṭavraṇeṣūpayujyante, tuvarakakapitthakampillakabhallātakapaṭolasnehā
            mahāvyādhiṣu, trapusair vārukakarkārukatumbīkūṣmāṇḍasnehā mūtrasaṅgeṣu,
            kapotavaṅkāvalgujaharītakīsnehāḥ śarkarāśmarīṣu,
            kusumbhasarṣapātasīpicumardātimuktakabhāṇḍīkaṭutumbīkaṭabhīsnehāḥ prameheṣu,
            tālanārikelapanasamocapriyālabilvamadhūkaśleṣmātakāmrātakaphalasnehāḥ
            pittasaṃsṛṣṭe vāyau, bibhītakabhallātakapiṇḍītakasnehāḥ kṛṣṇīkaraṇe,
            śravaṇakaṅgukaṭuṇṭukasnehāḥ pāṇḍūkaraṇe, saralapītadāruśiṃśapāgurusārasnehā
            dadrukuṣṭhakiṭimeṣu, sarva eva snehā vātam upaghnanti, tailaguṇāś ca samāsena
            vyākhyātāḥ|| </l>

          <l xml:id="SS.4.31.6"><label>4.31.6</label> ata ūrdhvaṃ kaṣāyasnehapākakramam
            upadekṣyāmaḥ| tatra kecidāhuḥ tvakpatraphalamūlādīnāṃ bhāgastaccaturguṇaṃ
            jalaṃ caturbhāgāvaśeṣaṃ niṣkvāthyāpaharedity eṣa kaṣāyapākakalpaḥ;
            snehaprasṛteṣu ṣaṭsu caturguṇaṃ dravamāvapya caturaś cākṣasamān
            bheṣajapiṇḍānity eṣa snehapākakalpaḥ| etat tu na samyak; kasmāt
            āgamāsiddhatvāt || </l>

          <l xml:id="SS.4.31.7"><label>4.31.7</label> palakuḍavādīnāmato mānaṃ tu
            vyākhyāsyāmaḥ tatra dvādaśa dhānyamāṣā madhyamāḥ suvarṇamāṣakaḥ, te ṣoḍaśa
            suvarṇam; athavā madhyamaniṣpāvā ekonaviṃśatirdharaṇaṃ, tāvyardhatṛtīyāni
            karṣaḥ; tataścordhvaṃ caturguṇamabhivardhayantaḥ palakuḍavaprasthāḍhakadroṇā
            ity abhiniṣpadyante, tulā punaḥ palaśataṃ, tāḥ punarviṃśatirbhāraḥ;
            śuṣkāṇāmidaṃ mānam, ārdradravāṇāṃ ca dviguṇamiti|| </l>

          <l xml:id="SS.4.31.8"><label>4.31.8</label> tatrānyatamaparimāṇasaṃmitānāṃ
            yathāyogaṃ tvakpatraphalamūlādīnāmātapapariśoṣitānāṃ chedyāni
            khaṇḍaśaśchedayitvā bhedyānyaṇuśo bhedayitvā+avakuṭyāṣṭaguṇena ṣoḍaśaguṇena
            vā+ambhasā+abhiṣicyasthālyāṃ caturbhāgāvaśiṣṭaṃ kvāthayitvā+apaharedity eṣa
            kaṣāyayākakalpaḥ| snehāccaturbhāgāvaśiṣṭaṃ kvāthayitvā+apaharedity eṣa
            kaṣāyapākakalpaḥ| snehāccaturguṇo dravaḥ, snehacaturthaṃśo bheṣajakalkaḥ,
            tadaikadhyaṃ saṃṛjya vipacedity eṣa snehapākakalpaḥ| athavā tatrodakadroṇe
            tvakpatraphalamūlādīnāṃ tulāmāvāpya caturbhāgāvaśiṣṭaṃ niṣkvāthyāpaharedity
            eṣa kaṣāyapākakalpaḥ; snehakuḍave bheṣajapalaṃ piṣṭaṃ kalkaṃ caturguṇaṃ
            dravamāvāpya vipacedity eṣa snehapākakalpaḥ|| </l>

          <l xml:id="SS.4.31.9"><label>4.31.9</label> bhavataś cātra snehabheṣajatoyānāṃ
            pramāṇaṃ yatra neritam| tatrāyaṃ vidhirāstheyo nirdiṣṭe tadvadeva tu|| </l>

          <l xml:id="SS.4.31.10"><label>4.31.10</label> anukte dravakārye tu sarvatra
            salilaṃ matam| kalkakvāthāvanirdeśe gaṇāttasmāt prayojayet|| </l>

          <l xml:id="SS.4.31.11"><label>4.31.11</label> ata ūrdhvaṃ snehapākakramam
            upadekṣyāmaḥ| sa tu trividhaḥ; tad yathā mṛduḥ, madhyamaḥ, khara iti| tatra
            snehauṣadhivivekamātraṃ yatra bheṣajaṃ sa mṛduriti, madhūcchiṣṭamiva
            viśadamavilepi yatra bheṣajaṃ sa madhyamaḥ, kṛṣṇamavasannamīṣadviśadaṃ
            cikkaṇaṃ ca yatra bheṣajaṃ sa khara iti; ata ūrdhvaṃ dagdhasneho bhavati, taṃ
            punaḥ sādhu sādhayet| tatra pānābhyavahārayor mṛduḥ, nasyābhyaṅgayor
            madhyamaḥ, bastikarṇapūraṇayostu khara iti|| </l>

          <l xml:id="SS.4.31.12"><label>4.31.12</label> bhavataś cātra śabdasyoparame
            prāpte phenasyopaśame tathā| gandhavarṇarasādīnāṃ saṃpattau siddhimādiśet|| </l>

          <l xml:id="SS.4.31.13"><label>4.31.13</label> ghṛtasyaivaṃ vipakvasya jānīyāt
            kuśalo bhiṣak| pheno 'timātraṃ tailasya śeṣaṃ ghṛtavadādiśet|| </l>

          <l xml:id="SS.4.31.14"><label>4.31.14</label> ata ūrdhvaṃ snehapānakramam
            upadekṣyāmaḥ atha khalu laghukoṣṭhāyāturāya
            kṛtamaṅgalasvastivācanāyodayagiriśikharasaṃsthite
            prataptakanakanikarapītalohite savitari yathābalaṃ tailasya ghṛtasya vā mātrāṃ
            pātuṃ prayacchet| pītamātre coṣṇodakenopaspṛśya sopānatko yathāsukhaṃ
            viharet|| </l>

          <l xml:id="SS.4.31.15"><label>4.31.15</label> rūkṣakṣataviṣārtānāṃ
            vātapittavikāriṇām| hīnamedhāsmṛtīnāṃ ca sarpiḥpānaṃ praśasyate|| </l>

          <l xml:id="SS.4.31.16"><label>4.31.16</label> kṛmikoṣṭhānilāviṣṭāḥ
            pravṛddhakaphamedasaḥ| pibeyustailasātmyāś ca tailaṃ dārḍhyārthinaś ca ye|| </l>

          <l xml:id="SS.4.31.17"><label>4.31.17</label> vyāyāmakarśitāḥ śuṣkaretoraktā
            mahārujaḥ| mahāgnimārutaprāṇā vasāyogyā narāḥ smṛtāḥ|| </l>

          <l xml:id="SS.4.31.18"><label>4.31.18</label> krūrāśayāḥ kleśasahā vātārtā
            dīptavahnayaḥ| majjānamāpnuyuḥ sarve sarpirvā svauṣadhānvitam|| </l>

          <l xml:id="SS.4.31.19"><label>4.31.19</label> kevalaṃ paittike sarpirvātike
            lavaṇānvitam| deyaṃ bahukaphe cāpi vyoṣakṣārasamāyutam|| </l>

          <l xml:id="SS.4.31.20"><label>4.31.20</label> doṣāṇāmalpabhūyastvaṃ saṃsargaṃ
            samavekṣya ca| yuñjyāttriṣaṣṭidhābhinnaiḥ samāsavyāsato rasaiḥ|| </l>

          <l xml:id="SS.4.31.21"><label>4.31.21</label> snehasātmyaḥ kleśasahaḥ kāle
            nātyuṣṇaśītale| accham eva pibet snehamacchapānaṃ hi pūjitam|| </l>

          <l xml:id="SS.4.31.22"><label>4.31.22</label> śītakāle divā snehamuṣṇakāle
            pibenniśi| vātapittādhiko rātrau vātaśleṣmādhiko divā|| </l>

          <l xml:id="SS.4.31.23"><label>4.31.23</label> vātapittādhikasyoṣṇe
            tṛṇamūrcchonmādakārakaḥ| śīte vātakaphārtasya gauravāruciśūlakṛt|| </l>

          <l xml:id="SS.4.31.24"><label>4.31.24</label> snehapītasya cettṛṣṇā
            pibeduṣṇodakaṃ naraḥ| evaṃ cānupaśāmyantyāṃ snehamuṣṇāmbunā vamet|| </l>

          <l xml:id="SS.4.31.25"><label>4.31.25</label> dihyācchītaiḥ śiraḥ śītaṃ toyaṃ
            cāpy avagāhayet| yā mātrā parijīryeta caturbhāgagate+ahani|| </l>

          <l xml:id="SS.4.31.26"><label>4.31.26</label> sā mātrā dīpayatyagnimalpadoṣe ca
            pūjitā| yā mātrā parijīryeta tathā+ardhadivase gate|| </l>

          <l xml:id="SS.4.31.27"><label>4.31.27</label> sā vṛṣyā bṛṃhaṇī yā ca madhyadoṣe
            ca pūjitā| yā mātrā parijīryeta caturbhāgāvaśeṣite|| </l>

          <l xml:id="SS.4.31.28"><label>4.31.28</label> snehanīyā ca sā mātrā bahudoṣe ca
            pūjitā| yā mātrā parijīryet tu tathā pariṇate+ahani|| </l>

          <l xml:id="SS.4.31.29"><label>4.31.29</label> glānimūrcchāmadān hitvā sā mātrā
            pūjitā bhavet| ahorātrādasaṃduṣṭā yā mātrā parijīryati|| </l>

          <l xml:id="SS.4.31.30"><label>4.31.30</label> sā tu
            kuṣṭhavoṣonmādagrahāpasmāranāśinī| yathāgni prathamāṃ mātrāṃ pāyayeta
            vicakṣaṇaḥ|| </l>

          <l xml:id="SS.4.31.31"><label>4.31.31</label> pīto hy atibahuḥ sneho janayet
            prāṇasaṃśayam| mithyācārādbahutvād vā yasya sneho na jīryati|| </l>

          <l xml:id="SS.4.31.32"><label>4.31.32</label> viṣṭabhya cāpi jīryettaṃ
            vāriṇoṣṇena vāmayet| tataḥ snehaṃ punardadyāllaghukoṣṭhāya dehine|
            jīrṇājīrṇaviśaṅkāyāṃ snehasyoṣṇodakaṃ pibet|| </l>

          <l xml:id="SS.4.31.33"><label>4.31.33</label> tenodgāro bhavec chuddho bhaktaṃ
            rucistathā| syuḥ pacyamāne tṛḍdāhabhramasādāratiklamāḥ|| </l>

          <l xml:id="SS.4.31.34"><label>4.31.34</label> pariṣicyādbhir uṣṇābhir
            jīrṇasnehaṃ tato naram| yavāgūṃ pāyayeccoṣṇāṃ kāmaṃ klinnālpataṇḍulām|| </l>

          <l xml:id="SS.4.31.35"><label>4.31.35</label> deyau yūṣarasau vā+api sugandhī
            snehavarjitau| kṛtau vā+atyalpasarpiṣkau vilepī vā vidhīyate|| </l>

          <l xml:id="SS.4.31.36"><label>4.31.36</label> pibettryahaṃ caturahaṃ pañcāhaṃ
            ṣaḍahaṃ tathā| saptarātrāt paraṃ snehaḥ sātmyībhavati sevitaḥ|| </l>

          <l xml:id="SS.4.31.37"><label>4.31.37</label> sukumāraṃ kṛśaṃ vṛddhaṃ śiśuṃ
            snehadviṣaṃ tathā| tṛṣṇārtamuṣṇakāle ca saha bhaktena pāyayet|| </l>

          <l xml:id="SS.4.31.38"><label>4.31.38</label> pippalyo lavaṇaṃ snehāścatvāro
            dadhimastukaḥ| pītamaikadhyametaddhi sadyaḥsnehanamucyate|| </l>

          <l xml:id="SS.4.31.39"><label>4.31.39</label> bhṛṣṭā māṃsarase snigdhā yavāgūḥ
            sūpakalpitā| prakṣudrā pīyamānā tu sadyaḥsnehanamucyate|| </l>

          <l xml:id="SS.4.31.40"><label>4.31.40</label> sarpiṣmatī payaḥsiddhā yavāgūḥ
            svalpataṇḍulā| sasvoṣṇā sevyamānā tu sadyaḥsnehanamucyate|| </l>

          <l xml:id="SS.4.31.41"><label>4.31.41</label> pippalyo lavaṇaṃ sarpistilapiṣṭaṃ
            varāhajā| vasā ca pītamaikadhyaṃ sadyaḥsnehanamucyate|| </l>

          <l xml:id="SS.4.31.42"><label>4.31.42</label> śarkarācūrṇasaṃsṛṣṭe dohanasthe
            ghṛte tu gām| dugdhvā kṣīraṃ pibedrūkṣaḥ sadyaḥsnehanamucyate|| </l>

          <l xml:id="SS.4.31.43"><label>4.31.43</label> yavakolakulatthānāṃ kvātho
            māgadhikānvitaḥ| payo dadhi surā ceti ghṛtamapyaṣṭamaṃ bhavet|| </l>

          <l xml:id="SS.4.31.44"><label>4.31.44</label> siddhametairghṛtaṃ pītaṃ
            sadyaḥsnehanam uttamam| rājñe rājasamebhyo vā deyametadghṛtottamam|| </l>

          <l xml:id="SS.4.31.45"><label>4.31.45</label> balahīneṣu vṛddheṣu
            mṛdvagnistrīhatātmasu| alpadoṣeṣu yojyāḥ syurye yogāḥ samyagīritāḥ|| </l>

          <l xml:id="SS.4.31.46"><label>4.31.46</label> vivarjayet snehapānamajīrṇī
            taruṇajvarī| durbalo 'rocakī sthūlo mūrcchārto madapīḍitaḥ|| </l>

          <l xml:id="SS.4.31.47"><label>4.31.47</label> chardyarditaḥ pipāsārtaḥ śrāntaḥ
            pānaklamānvitaḥ| dattabastirviriktaś ca vānto yaś cāpi mānavaḥ|| </l>

          <l xml:id="SS.4.31.48"><label>4.31.48</label> akāle durdine caiva na ca snehaṃ
            piben naraḥ| akāle ca prasūtā strī snehapānaṃ vivarjayet|| </l>

          <l xml:id="SS.4.31.49"><label>4.31.49</label> snehapānād bhavanty eṣāṃ nṝṇāṃ
            nānāvidhā gadāḥ| gadā vā kṛcchratāṃ yānti na sidhyantyathavā punaḥ|| </l>

          <l xml:id="SS.4.31.50"><label>4.31.50</label> garbhāśaye+avaśeṣāḥ syū
            raktakledamalāstataḥ| snehaṃ jahyānniṣeveta pācanaṃ rūkṣam eva ca|| </l>

          <l xml:id="SS.4.31.51"><label>4.31.51</label> daśarātrāttataḥ snehaṃ
            yathāvadavacārayet| purīṣaṃ grathitaṃ rūkṣaṃ kṛcchrādannaṃ vipacyate|| </l>

          <l xml:id="SS.4.31.52"><label>4.31.52</label> uro vidahate vāyuḥ koṣṭhādupari
            dhāvati| durvarṇo durbalaś caiva rūkṣo bhavati mānavaḥ|| </l>

          <l xml:id="SS.4.31.53"><label>4.31.53</label> susnigdhā tvagviṭśaithilyaṃ dīpto
            'gnirmṛdugātratā| glānirlāghavamaṅgānāmadhastāt snehadarśanam|
            samyaksnigdhasya liṅgāni snehodvegas tathaiva ca|| </l>

          <l xml:id="SS.4.31.54"><label>4.31.54</label> bhaktadveṣo mukhasrāvo gudadāhaḥ
            pravāhikā| purīṣātipravṛttiś ca bhṛśasnigdhasya lakṣaṇam|| </l>

          <l xml:id="SS.4.31.55"><label>4.31.55</label> rūkṣasya snehanaṃ
            snehairatisnigdhasya rūkṣaṇam| śyāmākakoradūṣānnatakrapiṇyākaśaktubhiḥ|| </l>

          <l xml:id="SS.4.31.56"><label>4.31.56</label> dīptāntaragniḥ pariśuddhakoṣṭhaḥ
            pratyagradhāturbalavarṇayuktaḥ| dṛḍhendriyo mandajaraḥ śatāyuḥ snehopasevī
            puruṣo bhavettu|| </l>

          <l xml:id="SS.4.31.57"><label>4.31.57</label> sneho hito
            durbalahnidehasandhukṣaṇe vyādhinipīḍitasya| balānvitau bhojanadoṣajātaiḥ
            pramardituṃ tau sahasā na sādhyau||</l>
          <trailer>iti suśrutasaṃhitāyāṃ cikitsāsthāne snehopayaugikacikitsitaṃ
            nāmaikatriṃśattamo 'dhyāyaḥ ||31||</trailer>
        </div>

        <div n="32" type="adhyāya">
          <head>dvātriṃśattamo 'dhyāyaḥ |</head>
          <l xml:id="SS.4.32.1"><label>4.32.1</label> athātaḥ svedāvacāraṇīyaṃ cikitsitaṃ
            vyākhyāsyāmaḥ || </l>

          <l xml:id="SS.4.32.2"><label>4.32.2</label> yathovāca bhagavān dhanvantariḥ || </l>

          <l xml:id="SS.4.32.3"><label>4.32.3</label> caturvidhaḥ svedaḥ tad yathā
            tāpasveda, ūṣmasveda, upanāhasvedo, dravasveda iti atra
            sarvasvedavikalpāvarodhaḥ || </l>

          <l xml:id="SS.4.32.4"><label>4.32.4</label> tatra tāpasvedaḥ
            pāṇikāṃsyakandukakapālavālukāvastraiḥ prayujyate, śayānasya cāṅgatāpo bahuśaḥ
            khādirāṅgārair iti || </l>

          <l xml:id="SS.4.32.5"><label>4.32.5</label> ūṣmasvedastu
            kapālapāṣāśeṣṭakālohapiṇḍānagnivarṇānadbhir āsiñcedamladravyair vā,
            tairārdrālaktakapariveṣṭitair aṅgapradeśaṃ svedayet |
            māṃsarasapayodadhisnehadhānyāmlavātaharapatrabhaṅgakvāthapūrṇāṃ vā
            kumbhīmanutaptāṃ prāvṛtyoṣmāṇaṃ gṛhṇīyāt | pārśvacchidreṇa vā
            kumbhenādhomukhena tasyā mukham abhis andhāya tasmiñchidrehastiśuṇḍākārāṃ
            nāḍīṃ praṇidhāya taṃ svedayet || </l>

          <l xml:id="SS.4.32.6"><label>4.32.6</label> sukhopaviṣṭaṃ svabhyaktaṃ
            guruprāvaraṇāvṛtam |
            <caesura/>
             hastiśuṇḍikayā nāḍyā svedayed vātarogiṇam | sukhā sarvāṅgagā hyeṣā na ca
            kliśnāti mānavam || </l>

          <l xml:id="SS.4.32.7"><label>4.32.7</label> vyāmārdhamātrā trirvakrā
            hastihastasamākṛtiḥ |
            <caesura/>
             svedanārthe hitā nāḍī kailiñjī hastiśuṇḍikā || </l>

          <l xml:id="SS.4.32.8ab"><label>4.32.8</label> puruṣāyāmamātrāṃ ca bhūmimutkīrya
            khādiraiḥ | </l>
          <l xml:id="SS.4.32.8cd">kāṣṭhair dagdhvā tathā 'bhyukṣya kṣīradhānyāmlavāribhiḥ
            || </l>

          <l xml:id="SS.4.32.9"><label>4.32.9</label> patrabhaṅgair avacchādya śayānaṃ
            svedayet tataḥ |
            <caesura/>
             pūrvavat svedayed dagdhvā bhasmāpohyāpi vā śilām || </l>

          <l xml:id="SS.4.32.10"><label>4.32.10</label> pūrvavat kuṭīṃ vā caturdvārāṃ
            kṛtvā tasyām upaviṣṭasyāntaś caturdvāre 'ṅgārānupasandhāya taṃ svedayet || </l>

          <l xml:id="SS.4.32.11"><label>4.32.11</label> kośadhānyāni vā
            samyagupasvedyāstīrya kiliñje 'nyasmin vā tatpratirūpake śayānaṃ prāvṛtya
            svedayet; evaṃ pāṃśugośakṛttuṣabusapalāloṣm abhiḥ svedayet || </l>

          <l xml:id="SS.4.32.12"><label>4.32.12</label> upanāhasvedas tu
            vātaharamūlakalkair amlapiṣṭair lavaṇapragāḍhaiḥ susnigdhaiḥ sukhoṣṇaiḥ
            pradihya svedayet | evaṃ kākolyādibhir elādibhiḥ surasādibhis
            tilātasīsarṣapakalkaiḥ kṛśarāpāyasotkārikābhir veśavāraiḥ sālvaṇair vā
            tanuvastrāvanaddhaiḥ svedayet || </l>

          <l xml:id="SS.4.32.13"><label>4.32.13</label> dravasvedas tu
            vātaharadravyakvāthapūrṇe koṣṇakaṭāhe droṇyāṃ vā 'vagāhya svedayet, evaṃ
            payomāṃsarasayūṣatailadhānyāmlaghṛtavasāmūtreṣv avagāheta; etair eva
            sukhoṣṇaiḥ kaṣāyaiś ca pariṣiñcediti || </l>

          <l xml:id="SS.4.32.14"><label>4.32.14</label> tatra tāpoṣmasvedau viśeṣataḥ
            śleṣmaghnau, upanāhasvedo vātaghnaḥ, anyatarasmin pittasaṃsṛṣṭe dravasveda iti
            || </l>

          <l xml:id="SS.4.32.15"><label>4.32.15</label> kaphamedonvite vāyau
            nivātātapaguruprāvaraṇaniyuddhādhvavyāyāmabhāraharaṇāmarṣaiḥ svedamutpādayed
            iti || </l>

          <l xml:id="SS.4.32.16"><label>4.32.16</label> bhavanti cātra caturvidho yo
            'bhihito dvidhā svedaḥ prayujyate |
            <caesura/>
             sarvasminn eva dehe tu dehasyāvayave tathā || </l>

          <l xml:id="SS.4.32.17"><label>4.32.17</label> yeṣāṃ nasyaṃ vidhātavyaṃ bastiś
            caiva hi dehinām |
            <caesura/>
             śodhanīyāś ca ye kecit pūrvaṃ svedyās tu te matāḥ || </l>

          <l xml:id="SS.4.32.18"><label>4.32.18</label> paś cāt svedyā hṛte śalye
            mūḍhagarbhā 'nupadravā |
            <caesura/>
             samyak prajātā kāle yā paś cāt svedyā vijānatā || </l>

          <l xml:id="SS.4.32.19"><label>4.32.19</label> svedyaḥ pūrvaṃ ca paś cācca
            bhagandaryarśasas tathā |
            <caesura/>
             aśmaryā cāturo jantuḥ śeṣāñchāstre pracakṣmahe || </l>

          <l xml:id="SS.4.32.20"><label>4.32.20</label> nānabhyakte nāpi cāsnigdhadehe
            svedo yojyaḥ svedavidbhiḥ kathañcit |
            <caesura/>
             dṛṣṭaṃ loke kāṣṭhamasnigdhamāśu gacchedbhaṅgaṃ svedayogair gṛhītam || </l>

          <l xml:id="SS.4.32.21"><label>4.32.21</label> snehaklinnā dhātusaṃsthāś ca doṣāḥ
            svasthānasthā ye ca mārgeṣu līnāḥ |
            <caesura/>
             samyak svedair yojitais te dravatvaṃ prāptāḥ koṣṭhaṃ śodhanair yāntyaśeṣam || </l>

          <l xml:id="SS.4.32.22"><label>4.32.22</label> agnerdīptiṃ mārdavaṃ tvakprasādaṃ
            bhaktaśraddhāṃ srotasāṃ nirmalatvam |
            <caesura/>
             kuryāt svedo hanti nidrāṃ satandrāṃ sandhīn stabdhāṃśceṣṭayed āśu yuktaḥ || </l>

          <l xml:id="SS.4.32.23"><label>4.32.23</label> svedāsrāvo vyādhihānirlaghutvaṃ
            śītārthitvaṃ mārdavaṃ cāturasya |
            <caesura/>
             samyaksvinne lakṣaṇaṃ prāhuretanmithyāsvinne vyatyayenaitad eva || </l>

          <l xml:id="SS.4.32.24"><label>4.32.24</label> svinne 'tyarthaṃ sandhipīḍā
            vidāhaḥ sphoṭotpattiḥ pittaraktaprakopaḥ |
            <caesura/>
             mūrcchā bhrāntirdāhatṛṣṇe klamaś ca kuryāt tūrṇaṃ tatra śītaṃ vidhānam || </l>

          <l xml:id="SS.4.32.25"><label>4.32.25</label> pāṇḍurmehī pittaraktī kṣayārtaḥ
            kṣāmo 'jīrṇī codarārto viṣārtaḥ |
            <caesura/>
             tṛḍcchardyārto garbhiṇī pītamadyo naite svedyā yaś ca martyoatisārī |
            <caesura/>
             svedādeṣāṃ yānti dehā vināśaṃ nosādhyatvaṃ yānti caiṣāṃ vikārāḥ ||
            <caesura/>
             svedaiḥ sādhyo durbalo 'jīrṇabhaktaḥ syātāṃ ceddvau svedanīyau tatastau |</l>

          <l xml:id="SS.4.32.26"><label>4.32.26</label>
            <caesura/>
             eteṣāṃ svedasādhyā ye vyādhayas teṣu buddhimān |
            <caesura/>
             mṛdūn svedān prayuñjīta tathā hṛnmuṣkadṛṣṭiṣu || </l>

          <l xml:id="SS.4.32.27"><label>4.32.27</label> sarvān svedānnivāte ca
            jīrṇānnasyāvacārayet |
            <caesura/>
             snehābhyaktaśarīrasya śītairācchādya cakṣuṣī || </l>

          <l xml:id="SS.4.32.28"><label>4.32.28</label> svidyamānasya ca muhurhṛdayaṃ
            śītalaiḥ spṛśet |
            <caesura/>
             samyaksvinnaṃ vimṛditaṃ snātamuṣṇāmbubhiḥ śanaiḥ || </l>

          <l xml:id="SS.4.32.29ab"><label>4.32.29</label> svabhyaktaṃ prāvṛtāṅgaṃ ca
            nivātaśaraṇasthitam | </l>
          <l xml:id="SS.4.32.29cd">bhojayed anabhiṣyandi sarvaṃ cācāram ādiśet ||</l>

          <p ana="trailer">iti suśrutasaṃhitāyāṃ cikitsāsthāne svedāvacāraṇīyaṃ cikitsitaṃ
            nāma dvātriṃśo 'dhyāyaḥ ||32 ||</p>
        </div>
        <div n="33" type="adhyāya">
          <head>trayastriṃśattamo 'dhyāyaḥ |</head>
          <l xml:id="SS.4.33.1"><label>4.33.1</label> athāto
            vamanavirecanasādhyopadravacikitsitaṃ vyākhyāsyāmaḥ || </l>

          <l xml:id="SS.4.33.2"><label>4.33.2</label> yathovāca bhagavān dhanvantariḥ || </l>

          <l xml:id="SS.4.33.3"><label>4.33.3</label> doṣāḥ kṣīṇā bṛṃhayitavyāḥ, kupitāḥ
            praśamayitavyāḥ, vṛddhā nirhartavyāḥ, samāḥ paripālyā iti siddhāntaḥ || </l>

          <l xml:id="SS.4.33.4"><label>4.33.4</label> prādhānyena vamanavirecane vartate
            nirharaṇe doṣāṇām |
            <caesura/>
             tasmāt tayor vidhānam ucyamānam upadhāraya || </l>

          <l xml:id="SS.4.33.5"><label>4.33.5</label> athāturaṃ snigdhaṃ svinnam
            abhiṣyandibhir āhārair anavabaddhadoṣamavalokya śvo vamanaṃ pāyayitā 'smīti
            saṃbhojayet tīkṣṇāgniṃ balavantaṃ bahudoṣaṃ mahāvyādhiparītaṃ vamanasātmyaṃ ca
            || </l>

          <l xml:id="SS.4.33.6"><label>4.33.6</label> bhavati cātra peśalair vividhair
            annair doṣānutkleśya dehinaḥ |
            <caesura/>
             snigdhasvinnāya vamanaṃ dattaṃ samyak pravartate || </l>

          <l xml:id="SS.4.33.7"><label>4.33.7</label> athāparedyuḥ pūrvāhṇe sādhāraṇe kāle
            vamanadravyakaṣāyakalkacūrṇasnehānām anyatamasya mātrāṃ pāyayitvā vāmayed
            yathāyogaṃ koṣṭhaviśeṣamavekṣya; asātmyabībhatsadurgandhadurdarśanāni ca
            vamanāni vidadhyāt, ato viparītāni virecanāni; tatra sukumāraṃ kṛśaṃ bālaṃ
            vṛddhaṃ bhīruṃ vā vamanasādhyeṣu vikāreṣu
            kṣīradadhitakrayavāgūnāmanyatamamākaṇṭhaṃ pāyayet, pītauṣadhaṃ ca pāṇibhir
            agnitaptaiḥ pratāpyamānaṃ muhūrtamupekṣeta; tasya ca svedaprādurbhāveṇa
            śithilatāmāpannaṃ svebhyaḥ sthānebhyaḥ pracalitaṃ kukṣimanusṛtaṃ jānīyāt,
            tataḥ pravṛttahṛllāsaṃ jñātvā jānumātrāsanopaviṣṭamāptair lalāṭe pṛṣṭhe
            pārśvayoḥ kaṇṭhe ca pāṇibhiḥ suparigṛhītamaṅgulīgandharvahastotpalanālānām
            anyatamena kaṇṭham abhis pṛśantaṃ vāmayet tāvad yāvat samyagvāntaliṅgānīti || </l>

          <l xml:id="SS.4.33.8"><label>4.33.8</label> bhavataś cātra kaphaprasekaṃ
            hṛdyāviśuddhiṃ kaṇḍūṃ ca duścharditaliṅgam āhuḥ |
            <caesura/>
             pittātiyogaṃ ca cisaṃjñatāṃ ca hṛtkaṇṭhapīḍām api cātivānte || </l>

          <l xml:id="SS.4.33.9"><label>4.33.9</label> pitte kaphasyānu sukhaṃ pravṛtte
            śuddheṣu hṛtkaṇṭhaśiraḥsu cāpi |
            <caesura/>
             laghau ca dehe kaphasaṃsrave ca sthite suvāntaṃ puruṣaṃ vyavasyet || </l>

          <l xml:id="SS.4.33.10"><label>4.33.10</label> samyagvāntaṃ cainam abhis amīkṣya
            snehanavirecanaśamanānāṃ dhūmānām anyatamaṃ sāmarthyataḥ pāyayitvā ''ācārikam
            ādiśet || </l>

          <l xml:id="SS.4.33.11"><label>4.33.11</label> bhavanti cātra tato 'parāhṇe
            śuciśuddhadehamuṣṇābhir addbhiḥ pariṣiktagātram |
            <caesura/>
             kulatthamudgāḍhakijāṅgalānāṃ yūṣai rasair vā 'pyupabhojayet tu || </l>

          <l xml:id="SS.4.33.12"><label>4.33.12</label>
            kāsopalepasvarabhedanidrātandrāsyadaurgandhyaviṣopasargāḥ |
            <caesura/>
             kaphaprasekagrahaṇīpradoṣā na santi jantorvamataḥ kadācit || </l>

          <l xml:id="SS.4.33.13"><label>4.33.13</label> chinne tarau puṣpaphalaprarohā
            yathā vināśaṃ sahasā vrajanti |
            <caesura/>
             tathā hṛte śleṣmaṇi śodhanena tajjā vikārāḥ praśamaṃ prayānti || </l>

          <l xml:id="SS.4.33.14"><label>4.33.14</label> na vāmayet
            taimirikordhvavātagulmodaraplīhakṛmiśramārtān |
            <caesura/>
             sthūlakṣatakṣīṇakṛśātivṛddhamūtrāturān kevalavātarogān || </l>

          <l xml:id="SS.4.33.15"><label>4.33.15</label>
            svaropaghātādhyayanaprasaktaduśchardiduḥkoṣṭhatṛḍārtabālām |
            <caesura/>
             ūrdhvāsrapittikṣudhitātirūkṣagarbhiṇyudāvartirūhitāṃś ca || </l>

          <l xml:id="SS.4.33.16"><label>4.33.16</label> avamyavamanādrogāḥ kṛcchratāṃ
            yānti dehinām |
            <caesura/>
             asādhyatāṃ vā gacchanti naite vāmyāstataḥ smṛtāḥ || </l>

          <l xml:id="SS.4.33.17"><label>4.33.17</label> ete 'pyajīrṇavyathitā vāmyā ye ca
            viṣāturāḥ |
            <caesura/>
             atīva colbaṇakaphāste ca syur madhukāmbunā || </l>

          <l xml:id="SS.4.33.18"><label>4.33.18</label> vāmyāstu
            viṣaśoṣastanyadoṣamandāgnyunmādāpasmāraślīpadārbudavidārikāmedomehagarajvarārucyapacyāmātīsārahṛdrogacittavibhramavisarpavidradhyajīrṇamukhaprasekahṛllāsaśvāsakāsapīnasapūtīnāsakaṇṭhauṣṭhavaktrapākakarṇasrāvādhijihvopajihvikāgalaśuṇḍikādhaḥśoṇitapittinaḥ
            kaphasthānajeṣu vikāreṣv anye ca kaphavyādhiparītā iti || </l>

          <l xml:id="SS.4.33.19"><label>4.33.19</label> virecanam api snigdhasvinnāya
            vāntāya ca deyam; avāntasya hi samyagviriktasyāpi sato 'dhaḥ srastaḥ śleṣmā
            grahaṇīṃ chādayati, gauravam āpādayati, pravāhikāṃ vā janayati || </l>

          <l xml:id="SS.4.33.20"><label>4.33.20</label> athāturaṃ śvo virecanaṃ pāyayitā
            'smīti pūrvāhṇe laghu bhojayet , phalāmlamuṣṇodakaṃ cainamanupāyayet |
            athāpare 'hani vigataśleṣmadhātumāturopakramaṇīyādavekṣyāturamathāsmai
            auṣadhamātrāṃ pātuṃ prayacchet || </l>

          <l xml:id="SS.4.33.21"><label>4.33.21</label> tatra mṛduḥ, krūro, madhyama iti
            trividhaḥ koṣṭho bhavati | tatra bahupitto mṛduḥ, sa dugdhenāpi viricyate;
            bahuvātaśleṣmā krūraḥ, sa durvirecyaḥ; samadoṣo madhyamaḥ, sa sādhāraṇa iti |
            tatra mṛdau mātrā mṛdvī, tīkṣṇā krūre, madhye madhyā kartavyeti | pītauṣadhaś
            ca tanmanāḥ śayyābhyāśe virecyate || </l>

          <l xml:id="SS.4.33.22"><label>4.33.22</label> virecanaṃ pītavāṃs tu na vegān
            dhārayed budhaḥ |
            <caesura/>
             nivātaśāyī śītāmbu na spṛśenna pravāhayet || </l>

          <l xml:id="SS.4.33.23"><label>4.33.23</label> yathā ca vamane
            prasekauṣadhakaphapittānilāḥ krameṇa gacchanti, evaṃ virecane
            mūtrapurīṣapittauṣadhakaphā iti || </l>

          <l xml:id="SS.4.33.24"><label>4.33.24</label> bhavanti cātra hṛtkukṣyaśuddhiḥ
            paridāhakaṇḍūviṇmūtrasaṅgāś ca na sadvirikte |
            <caesura/>
             mūrcchāgudabhraṃśakaphātiyogāḥ śūlodgamaś cātiviriktaliṅgam || </l>

          <l xml:id="SS.4.33.25"><label>4.33.25</label> gateṣu doṣeṣu kaphānviteṣu nābhyā
            laghutve manasaś ca tuṣṭau |
            <caesura/>
             gate 'nile cāpy anulomabhāvaṃ samyagviriktaṃ manujaṃ vyavasyet || </l>

          <l xml:id="SS.4.33.26"><label>4.33.26</label> mandāgnimakṣīṇamasadviriktaṃ na
            pāyayetāhani tatra peyām |
            <caesura/>
             kṣīṇaṃ tṛṣārtaṃ suvirecitaṃ ca tanvīṃ sukhoṣṇāṃ laghu pāyayec ca || </l>

          <l xml:id="SS.4.33.27"><label>4.33.27</label> buddheḥ prasādaṃ balamindiryāṇāṃ
            dhātusthiratvaṃ balamagnidīptim |
            <caesura/>
             cirāc ca pākaṃ vayasaḥ karoti virecanaṃ samyagupāsyamānam || </l>

          <l xml:id="SS.4.33.28"><label>4.33.28</label> yathaudakānāmudake 'panīte
            carasthirāṇāṃ bhavati praṇāśaḥ |
            <caesura/>
             pitte hṛte tvevam upadravāṇāṃ pittātmakānāṃ bhavati praṇāśaḥ || </l>

          <l xml:id="SS.4.33.29"><label>4.33.29</label>
            mandāgnyatisnehitabālavṛddhasthūlāḥ kṣatakṣīṇabhayopataptāḥ |
            <caesura/>
             śrāntastṛṣārto 'parijīrṇabhakto garbhiṇyadho gacchati yasya cāsṛk || </l>

          <l xml:id="SS.4.33.30"><label>4.33.30</label> navapraviśyāyamadātyayī ca
            navajravī yā ca navaprasūtā |
            <caesura/>
             śalyārditāś cāpy avirecanīyāḥ snehādibhir ye tvanupaskṛtāś ca || </l>

          <l xml:id="SS.4.33.31"><label>4.33.31</label> virecanair yānti narā
            vināśamajñaprayuktair avirecanīyāḥ || </l>

          <l xml:id="SS.4.33.32"><label>4.33.32</label> virecyās tu jvaragarārucyarśo
            'rbudodaragranthividradhipāṇḍurogāpasmārahṛdrogavātaraktabhagandaracchardiyonirogavisarpagulmapakvāśayarugvibandhavisūcikālasakamūtrāghātakuṣṭhavisphoṭakapramehānāhaplīhaśophavṛddhiśastrakṣatakṣārāgnidagdhaduṣṭavraṇākṣipākakācatimirābhiṣyandaśiraḥkarṇākṣināsāsyagudameḍhradāhordhvaraktapittakṛmikoṣṭhinaḥ
            pittasthānajeṣv anyeṣu ca vikāreṣv anye ca paittikavyādhiparītā iti || </l>

          <l xml:id="SS.4.33.33"><label>4.33.33</label>
            saratvasaukṣmyataikṣṇyauṣṇyavikāśitvair virecanam |
            <caesura/>
             vamanaṃ tu hareddoṣaṃ prakṛtyā gatamanyathā || </l>

          <l xml:id="SS.4.33.34"><label>4.33.34</label> yātyadho doṣamādāya pacyamānaṃ
            virecanam |
            <caesura/>
             guṇotkarṣāhvrajatyūrdhvamapakvaṃ vamanaṃ punaḥ || </l>

          <l xml:id="SS.4.33.35"><label>4.33.35</label> mṛdukoṣṭhasya dīptāgneratitīkṣṇaṃ
            virecanam |
            <caesura/>
             na samyaṅnirhareddoṣānativegapradhāvitam || </l>

          <l xml:id="SS.4.33.36"><label>4.33.36</label> pītaṃ yadauṣadhaṃ prātar
            bhuktapākasame kṣaṇe |
            <caesura/>
             paktiṃ gacchati doṣāṃś ca nirharettat praśasyate || </l>

          <l xml:id="SS.4.33.37"><label>4.33.37</label> durbalasya calān doṣānalpānalpān
            punaḥ punaḥ |
            <caesura/>
             haret prabhūtānakpāṃs tu śamayet pracyutānapi || </l>

          <l xml:id="SS.4.33.38"><label>4.33.38</label> hareddoṣāṃś calān pakvān balino
            durbalasya vā |
            <caesura/>
             calā hy upekṣitā doṣāḥ kleśayeyuściraṃ naram || </l>

          <l xml:id="SS.4.33.39"><label>4.33.39</label> mandāgniṃ krūrakoṣṭhaṃ ca
            sakṣāralavaṇair ghṛtaiḥ |
            <caesura/>
             sandhukṣitāgniṃ snigdhaṃ ca svinnaṃ caiva virecayet || </l>

          <l xml:id="SS.4.33.40"><label>4.33.40</label> snigdhasvinnasya bhaiṣajyair
            doṣastūtkleśito balāt |
            <caesura/>
             nilīyate na mārgeṣu snigdhe bhāṇḍa ivodakam || </l>

          <l xml:id="SS.4.33.41"><label>4.33.41</label> na cātisnehapītas tu pibet
            snehavirecanam |
            <caesura/>
             doṣāḥ pracalitāḥ sthānādbhūyaḥ śliṣyanti vartmasu || </l>

          <l xml:id="SS.4.33.42"><label>4.33.42</label>
            viṣābhighātapiḍakāśophapāṇḍuvisarpiṇaḥ |
            <caesura/>
             nātisnigdhā viśodhyāḥ syus tathā kuṣṭhipramehiṇaḥ || </l>

          <l xml:id="SS.4.33.43"><label>4.33.43</label> virūkṣya snehasātmyaṃ tu bhūyaḥ
            saṃsnehya śodhayet |
            <caesura/>
             tena doṣā hṛtās tasya bhavanti balavardhanāḥ || </l>

          <l xml:id="SS.4.33.44"><label>4.33.44</label> prāgapītaṃ naraṃ śodhyaṃ
            pāyayetauṣadhaṃ mṛdu |
            <caesura/>
             tato vijñātakoṣṭhasya kāryaṃ saṃśodhanaṃ punaḥ || </l>

          <l xml:id="SS.4.33.45"><label>4.33.45</label> sukhaṃ dṛṣṭaphalaṃ
            hṛdyamalpamātraṃ mahāguṇam |
            <caesura/>
             vyāpatsvalpātyayaṃ cāpi pibennṛpatirauṣadham || </l>

          <l xml:id="SS.4.33.46"><label>4.33.46</label> snehasvedāvanabhyasya yas tu
            saṃśodhanaṃ pibet |
            <caesura/>
             dāru śuṣkamivānāme dehas tasya viśīryate || </l>

          <l xml:id="SS.4.33.47"><label>4.33.47</label> snehasvedapracalitā rasaiḥ
            snigdhair udīritāḥ |
            <caesura/>
             doṣāḥ koṣṭhagatā jantoḥ sukhā hartuṃ viśodhanaiḥ ||</l>

          <p ana="trailer">iti suśrutasaṃhitāyāṃ cikitsāsthāne
            vamanavirecanasādhyopadravacikitsitaṃ nāma trayastriṃśo 'dhyāyaḥ ||33 ||</p>
        </div>


        <div n="34" type="adhyāya">
          <head>catustriṃśattamo 'dhyāyaḥ |</head>
          <l xml:id="SS.4.34.1"><label>4.34.1</label> athāto
            vamanavirecanavyāpaccikitsitaṃ vyākhyāsyāmaḥ || </l>

          <l xml:id="SS.4.34.2"><label>4.34.2</label> yathovāca bhagavān dhanvantariḥ || </l>

          <l xml:id="SS.4.34.3"><label>4.34.3</label> vaidyāturanimittaṃ vamanaṃ virecanaṃ
            ca pañcadaśadhā vyāpadyate | tatra vamanasyādho gatirūrdhvaṃ virecanasyeti
            pṛthak; sāmānyamubhayoḥ sāvaśeṣaudhatvaṃ, jīrṇauṣadhatvaṃ, hīnadoṣāpahṛtatvaṃ,
            vātaśūlam, ayogo, atiyogo, jīvādānam, ādhmānaṃ, parikartikā, parisrāvaḥ,
            pravāhikā, hṛdayopasaraṇaṃ, vibandha, aṅgapragraha iti || </l>

          <l xml:id="SS.4.34.4"><label>4.34.4</label> tatra
            bubhukṣāpīḍitasyātitīkṣṇāgnermṛdukoṣṭhasya cāvatiṣṭhamānaṃ durvamasya vā
            guṇasāmānyabhāvādvamanamadho gacchati, tatrepsitānavāptirdoṣotkleśaś ca;
            tamāśu snehayitvā bhūyastīkṣṇatarair vāmayet || </l>

          <l xml:id="SS.4.34.5"><label>4.34.5</label> apariśuddhāmāśayasyotkliṣṭaśleṣmaṇaḥ
            saśeṣānnasya vā 'hṛdyamatiprabhūtaṃ vā virecanaṃ pītamūrdhvaṃ gacchati,
            tatrepsitānavāptirdoṣokleśaś ca; tatrāśuddhāmāśayamulbaṇaśleṣmāṇamāśu
            vāmayitvā bhūyastīkṣṇatarair virecayet, āmānvaye tvāmavat saṃvidhānam, ahṛdye
            'tiprabhūte ca hṛdyaṃ pramāṇayuktaṃ ca; ata ūrdhvamuttiṣṭhatyauṣadhe na
            tṛtīyaṃ pāyayet, tatastvenaṃ madhughṛtaphāṇitayuktair lehair virecayet || </l>

          <l xml:id="SS.4.34.6"><label>4.34.6</label>
            doṣavigrathitamalpamauṣadhamavasthitamūrdhvabhāgikamadhobhāgikaṃ vā na
            sraṃsayati doṣān, tatra tṛṣṇā pārśvaśūlaṃ chardirmūrcchā parvabhedo hṛllāso
            'ratirudgārāviśuddhiś ca bhavati; tamuṣṇābhir adbhir āśu vāmayed
            ūrdhvabhāgike, adhobhāgike 'pi ca
            sāvaśeṣauṣadhamatipradhāvitadoṣamatibalamasamyagviriktalakṣaṇamapyevaṃ vāmayet
            || </l>

          <l xml:id="SS.4.34.7"><label>4.34.7</label>
            krūrakoṣṭhasyātitīkṣṇāgneralpamauṣadhamalpaguṇaṃ vā bhaktavat pākam upaiti,
            tatra samudīrṇā doṣā yathākālamanirhrīyamāṇā vyādhivibhramaṃ balavibhraṃśaṃ
            cāpādayanti, tamanalpamamandamauṣadhaṃ ca pāyayet || </l>

          <l xml:id="SS.4.34.8"><label>4.34.8</label> asnigdhasvinnenālpaguṇaṃ vā bheṣajam
            upayuktamalpān doṣān hanti; tatra vamane doṣaśeṣo gauravamutkleśaṃ
            hṛdayāviśuddhiṃ vyādhivṛddhiṃ ca karoti, tatra taṃ yathāyogaṃ pāyayitvā
            vāmayed dṛḍhataraṃ; virecane tu gudaparikartanamādhmānaṃ
            śirogauravamaniḥsaraṇaṃ vā vāyor vyādhivṛddhiṃ ca karoti; tam upapādya bhūyaḥ
            snehasvedābhyāṃ virecayed dṛḍhataraṃ, dṛḍhaṃ bahupracalitadoṣaṃ vā tṛtīye
            divase 'lpaguṇaṃ ceti || </l>

          <l xml:id="SS.4.34.9"><label>4.34.9</label> asnigdhasvinnena rūkṣauṣadham
            upayuktamabrahmacāriṇā vā vāyuṃ kopayati, tatra vāyuḥ prakupitaḥ
            pārśvapṛṣṭhaśroṇimanyāmarmaśūlaṃ mūrcchāṃ bhramaṃ madaṃ saṃjñānāśaṃ ca karoti,
            taṃ vātaśūlamity ācakṣate; tamabhyajya dhāvyasvedena svedayitvā
            yaṣṭīmadhukavipakvena tailenānuvāsayet || </l>

          <l xml:id="SS.4.34.10"><label>4.34.10</label> snehasvedābhyām
            avibhāvitaśarīreṇālpamauṣadhamalpaguṇaṃ vā pītamūrdhvamadho vā nābhyeti
            doṣāṃścotkleśya taiḥ saha balakṣayam āpādayati, tatrādhmānaṃ hṛdayagrahastṛṣṇā
            mūrcchā dāhaś ca bhavati, tam ayogamity ācakṣate; tamāśu
            vāmayenmadanaphalalavaṇāmbubhir virecayet tīkṣṇataraiḥ kaṣāyaiś ca |
            durvāntasya tu samutkliṣṭādoṣā vyāpya śarīraṃ
            kaṇḍūśvayathukuṣṭhapiḍakājvarāṅgamardanistodanāni kurvanti,
            tatastānaśeṣānmadauṣadhenāpaharet | asnigdhasvinnasya durviriktasyādhonābheḥ
            stabdhapūrṇodaratā śūlaṃ vātapurīṣasaṅgaḥ kaṇḍūmaṇḍalaprādurbhāvo vā bhavati,
            tamāsthāpya punaḥ saṃsrehya virecayet tīkṣṇena | nātipravartamāne tiṣṭhati vā
            duṣṭasaṃśodhane tatsantejanārthamuṣṇodakaṃ pāyayet, pāṇitāpaiś ca pārśvodaram
            upasvedayet, tataḥ pravartante doṣāḥ | anupravṛtte cālpadoṣe jīrṇauṣadhaṃ
            bahudoṣamahaḥśeṣaṃ daśarātrādūrdhvam upasaṃskṛtadehaṃ snehasvedābhyāṃ bhūyaḥ
            śodhayet | durvirecyamāsthāpya punaḥ saṃsnehya virecayet | hrībhayalobhair
            vegāghātaśīlāḥ prāyaśaḥ striyo rājasamīpasthā vaṇijaḥ śrotriyāś ca bhavanti,
            tasmād ete durvirecyāḥ, bahuvātatvāt ; ata eva tānatisnigdhān svedopapannāñ
            śodhayet || </l>

          <l xml:id="SS.4.34.11"><label>4.34.11</label>
            sngidhasvinnasyātimātramatimṛdukoṣṭhasya vā 'titīkṣṇamadhikaṃ vā
            dattamauṣadhamatiyogaṃ kuryāt | tatra vamanātiyoge
            pittātipravṛttirbalavisraṃso vātakopaś ca balavān bhavati, taṃ
            ghṛtenābhyajyāvagāhya śītāsvapsu śarkarāmadhumiśrair lehair upacaredyathāsvaṃ;
            virecanātiyoge kaphasyātipravṛttiruttarakālaṃ ca saraktasya, tatrāpi
            balavisraṃso vātakopaś ca balavān bhavati, tamatiśītāmbubhiḥ pariṣicyāvagāhya
            vā śītais taṇḍulāmbubhir madhumiśraiśchardayet, picchābastiṃ cāsmai dadyāt,
            kṣīrasarpiṣā cainamanuvāsayet, priyaṅgvādiṃ cāsmai taṇḍulāmbunā pātuṃ
            prayacchet, kṣīrarasayoś cānyatareṇa bhojayet || </l>

          <l xml:id="SS.4.34.12"><label>4.34.12</label> tasiminn eva vamanātiyoge
            pravṛddhe śoṇitaṃ ṣṭhīvati chardayati vā, tatra
            jihvāniḥsaraṇamapasaraṇamakṣṇorvyāvṛttirhanusaṃhananaṃ tṛṣṇā hikkā jvaro
            vaisaṃjñyamity aupadravā bhavanti; tamajāsṛkcandanośīrāñjanalājacūrṇaiḥ
            saśarkarodakair manthaṃ pāyayet, phalarasair vā saghṛtakṣaudraśarkaraiḥ
            śuṅgābhir vā vaṭādīnāṃ peyāṃ siddhāṃ sakṣaudrāṃ varcogrāhibhir vā, payasā
            jāṅgalarasena vā bhojayet , atisrutaśoṇitavidhānenopacaret; jihvāmatisarpitāṃ
            kaṭukalavaṇacūrṇapraghṛṣṭāṃ tiladrākṣāpraliptāṃ vā 'ntaḥ pīḍayet, antaḥ
            praviṣṭāyāmamlamanye tasya purastāt khādayeyuḥ; vyāvṛtte cākṣiṇī ghṛtābhyakte
            pīḍayet, tṛṣṇādiṣu ca yathāsvaṃ pratikurvīta, visaṃjñe veṇuvīṇāgītasvanaṃ
            śrāvayet || </l>

          <l xml:id="SS.4.34.13"><label>4.34.13</label> virecanātiyoge ca sacandrakaṃ
            salilamadhaḥ sravati tato māṃsadhāvanaprakāśamuttarakālaṃ jīvaśoṇitaṃ ca, tato
            gudaniḥsaraṇaṃ vepathurvamanātiyogopadravāś cāsya bhavanti; tam api
            niḥsrutaśoṇitavidhānenopacaret, niḥsarpitagudasya gudamabhyajya parisvedyāntaḥ
            pīḍayet kṣudrarogacikitsitaṃ vā vīkṣeta, vepathau vātavyādhividhānaṃ kurvīta,
            jihvāniḥsaraṇādiṣūktaḥ pratīkāraḥ, atipravṛtte vā jīvaśoṇite
            kāśmarīphalabadarīdūrvośīraiḥ śṛtena payasā ghṛtamaṇḍāñjanayuktena
            suśītenāsthāpayet, nyagrodhādikaṣāyekṣurasaghṛtaśoṇitasaṃsṛṣṭaiś cainaṃ
            bastibhir upācaret, śoṇitaṣṭhīvane raktapittaraktātīsārakriyāś cāsya
            vidhadhyāt, nyagrodhādiṃ cāsya vidadhyāt pānabhojaneṣu || </l>

          <l xml:id="SS.4.34.14"><label>4.34.14</label> jīvaśoṇitaraktapittayoś ca
            jijñāsārthaṃ tasmin picuṃ plotaṃ vā kṣipet, yadyuṣṇodakaprakṣālitam api
            vastraṃ rañjayati tajjīvaśoṇitamavagantavyaṃ; sabhaktaṃ ca śune
            dadyācchaktusaṃmiśraṃ vā, sa yadyupabhuñjīta tajjīvaśoṇitamavagantavyam;
            anyathā raktapittam iti || </l>

          <l xml:id="SS.4.34.15"><label>4.34.15</label> saśeṣānnena bahudoṣeṇa
            rūkṣeṇānilaprāyakoṣṭhenānuṣṇamasnigdhaṃ vā pītamauṣadhamādhmāpayati,
            tatrānilamūtrapurīṣasaṅgaḥ samunnaddhodaratā pārśvabhaṅgo gudabastinistodanaṃ
            bhaktāruciś ca bhavati, taṃ cādhmānamity ācakṣate; tam
            upasvedyānāhavartidīpanabastikriyābhir upacaret || </l>

          <l xml:id="SS.4.34.16"><label>4.34.16</label> kṣāmeṇātimṛdukoṣṭhena mandāgninā
            rūkṣeṇa vā 'titīkṣṇoṣṇātilavaṇamatirūkṣaṃ vā pītamauṣadhaṃ pittānilau pradūṣya
            parikartikām āpādayati, tatra gudanābhimeḍhrebastiśiraḥsu sadāhaṃ parikartanam
            anilasaṅgo vāyuviṣṭambho bhaktāruciś ca bhavati; tatra picchābastir
            yaṣṭīmadhukakṛṣṇatilakalkamadhughṛtayuktaḥ, śītāmbupariṣiktaṃ cainaṃ payasā
            bhuktavantaṃ ghṛtamaṇḍena yaṣṭīmadhukasiddhena tailena vā 'nuvāsayet || </l>

          <l xml:id="SS.4.34.17"><label>4.34.17</label> krūrakoṣṭhasyātiprabhūtadopasya
            mṛdvauṣadhamavacāritaṃ samutkliśya doṣānna niḥśeṣānapaharati, tataste doṣāḥ
            parisrāvam āpādayanti, tatra daurbalyodaraviṣṭambhārucigātrasadanāni bhavanti,
            savedanau cāsya pittaśleṣmāṇau parisravataḥ, taṃ parisrāvamity ācakṣate;
            tamajakarṇadhavatiniśapalāśabalākaṣāyair madhusaṃyuktair āsthāpayet,
            upaśāntadoṣaṃ snigdhaṃ ca bhūyaḥ saṃśodhayet || </l>

          <l xml:id="SS.4.34.18"><label>4.34.18</label> atirūkṣe 'tisnigdhe vā
            bheṣajamavacāritamaprāptaṃ vātavarca udīrayati vegāghātena vā, tadā pravāhikā
            bhavati; tatra savātaṃ sadāhaṃ saśūlaṃ guru picchilaṃ śvetaṃ kṛṣṇaṃ saraktaṃ
            vā bhṛśaṃ pravāhamāṇaḥ kapham upaviśati; tāṃ parisrāvavidhānenopacaret || </l>

          <l xml:id="SS.4.34.19"><label>4.34.19</label> yastūrdhvamadho vā bheṣajavegaṃ
            pravṛttamajñatvād vinihanti tasyopasaraṇaṃ hṛdi kurvanti doṣāḥ, tatra
            pradhānamarmasantāpādvedanābhir atyarthaṃ pīḍyamāno dantān kiṭakiṭāyate
            udgatākṣo jihvāṃ svādati pratāmyatyacetāś ca bhavati, taṃ parivarjayanti
            mūrkhāḥ; tamabhyajya dhānyasvedena svedayet, yaṣṭimadhukasiddhena ca
            tailenānuvāsayet, śirovirecanaṃ cāsmai tīkṣṇaṃ vidadhyāt, tato
            yaṣṭimadhukamiśreṇa taṇḍulāmbunā chardayet, yathādoṣocchrāyeṇa cainaṃ
            bastibhir upācaret || </l>

          <l xml:id="SS.4.34.20"><label>4.34.20</label> yas tūrdhvam adho vā 
            pravṛttadoṣaḥ
            śītāgāram udakam anilam anyad vā seveta, tasya doṣāḥ srotaḥsv avalīyamānā
            ghānībhāvam āpannā vātamūtraśakṛdgraham āpādya vibadhyante, tasyāṭopo dāho jvaro
            vedanāś ca tīvrā bhavanti; tam āśu vāmayitvā prāptakālāṃ kriyāṃ kurvīta;
            adhobhāge tv adhobhāgadoṣaharadravyaṃ saindhavāmlamūtrasaṃsṛṣṭaṃ virecanāya
            pāyayet, āsthāpanam anuvāsanaṃ ca yathādoṣaṃ vidadhyāt, yathādoṣam āhārakramaṃ
            ca; ubhayato bhāge tūpadravaviśeṣān yathāsvaṃ pratikurvīta || </l>

          <l xml:id="SS.4.34.21"><label>4.34.21</label> yā tu virecane gudaparikartikā
            tad vamane kaṇṭhakṣaṇanaṃ, yad adhaḥ parisravaṇaṃ sa ūrdhvabhāge śleṣmaprasekaḥ,
            yā tv adhāḥ pravāhikā sā tūrdhvaṃ śuṣkodgārā iti || </l>

          <l xml:id="SS.4.34.22"><label>4.34.22</label> bhavati cātra
            <caesura/>
             yās tv etā vyāpadaḥ proktā daśa pañca ca tattvataḥ |
            <caesura/>
             etā virekātiyogaduryogāyogajāḥ smṛtāḥ ||</l>

          <l xml:id="SS.4.34.trailer"> iti suśrutasaṃhitāyāṃ cikitsāsthāne
            vamanavirecanavyāpaccikitsitaṃ nāma catustriṃśo 'dhyāyaḥ ||34 ||</l>
        </div>


        <div n="35" type="adhyāya">

          <head>pañcatriṃśattamo 'dhyāyaḥ |</head>

          <milestone unit="folio" n="dscn3276 fol 297"/>

          <l xml:id="SS.4.35.1"><label>4.35.1</label> athāto
            netrabastipramāṇapravibhāgacikitsitaṃ vyākhyāsyāmaḥ || </l>

          <l xml:id="SS.4.35.2"><label>4.35.2</label> yathovāca bhagavān dhanvantariḥ || </l>

          <l xml:id="SS.4.35.3"><label>4.35.3</label> tatra snehādīnāṃ karmaṇāṃ bastikarma
            pradhānatamamāhurācāryāḥ | kasmāt anekakarmakaratvād basteḥ; iha khalu bastir
            nānāvidhadravyasaṃyogāddoṣāṇāṃ saṃśodhanasaṃśamanasaṃgrahaṇāni karoti,
            kṣīṇaśukraṃ vājīkaroti, kṛśaṃ bṛṃhayati, sthūlaṃ karśayati, cakṣuḥ prīṇayati,
            valīpalitamapahanti, vayaḥ sthāpayati || </l>

          <l xml:id="SS.4.35.4"><label>4.35.4</label> śarīropacayaṃ varṇaṃ
            balamārogyamāyuṣaḥ |
            <caesura/>
            <caesura/>
             kurute parivṛddhiṃ ca bastiḥ samyagupāsitaḥ || </l>

          <l xml:id="SS.4.35.5"><label>4.35.5</label> tathā
            jvarātīsāratimirapratiśyāyaśirorogādhimanthārditākṣepakapakṣāghātaikāṅgasarvāṅgarogādhmānodarayoniśūlaśarkarāśūlavṛddhyupadaṃśānāhamūtrakṛcchragulmavātaśoṇitavātamūtrapurīṣodāvartaśukrārtavastanyanāśahṛddhanumanyāgrahaśarkarāśmarīmūḍhagarbhaprabhṛtiṣu
            cāsyartham upayujyate || </l>

          <l xml:id="SS.4.35.6"><label>4.35.6</label> bhavati cātra
            <caesura/>
             bastir vāte ca pitte ca kaphe rakte ca śasyate |
            <caesura/>
             saṃsarge sannipāte ca bastir eva hitaḥ sadā || </l>

          <l xml:id="SS.4.35.7"><label>4.35.7</label> tatra
            sāṃvatsarikāṣṭadviraṣṭavarṣāṇāṃ ṣaḍaṣṭadaśāṅgulapramāṇāni
            kaniṣṭhikānāmikāmadhyamāṅgulipariṇāhānyagre
            'dhyardhāṅguladvyaṅgulārdhatṛtīyāṅgulasanniviṣṭakarṇikāni
            kaṅkaśyenabarhiṇapakṣanāḍītulyapraveśāni mudgamāṣakalāyamātrasrotāṃsi
            vidadhyānnetrāṇi | teṣu cāsthāpanadravyapramāṇamāturahastasaṃmitena prasṛtena
            saṃmitau prasṛtau dvau catvāro 'ṣṭau ca vidheyāḥ || </l>

          <l xml:id="SS.4.35.8"><label>4.35.8</label> varṣāntareṣu netrāṇāṃ bastimānasya
            caiva hi |
            <caesura/>
             vayobalaśarīrāṇi samīkṣyotkarṣayed vidhim || </l>

          <l xml:id="SS.4.35.9"><label>4.35.9</label> pañcaviṃśaterūrdhvaṃ dvādaśāṅgulaṃ,
            mūle 'ṅguṣṭhodaraparīṇāham, agre kaniṣṭhikodaraparīṇāham, agre
            tryaṅgulasanniviṣṭakarṇikaṃ, gṛdhrapakṣanāḍīṃtulyapraveśaṃ,
            kolāsthimātrachidraṃ, klinnakalāyamātrachidramity eke; sarvāṇi mūle
            bastinibandhanārthaṃ dvikarṇikāni | āsthāpanadravyapraṇāṇaṃ tu vihitaṃ
            dvādaśaprasṛtāḥ | saptatestūrdhvaṃ netrapramāṇametadeva, dravyapramāṇaṃ tu
            dviraṣṭavarṣavat || </l>

          <l xml:id="SS.4.35.10"><label>4.35.10</label> mṛdurbastiḥ prayoktavyo
            viśeṣādbālavṛddhayoḥ |
            <caesura/>
             tayostīkṣṇaḥ prayuktas tu bastir hiṃsyād balāyuṣī || </l>

          <l xml:id="SS.4.35.11"><label>4.35.11</label> (vraṇanetramaṣṭāṅgulaṃ
            mudgavāhisrotaḥ; vraṇamavekṣya yathāsvaṃ snehakaṣāye vidadhīta ||) </l>

          <l xml:id="SS.4.35.12"><label>4.35.12</label> tatra netrāṇi
            suvarṇarajatatāmrāyor ītidantaśṛṅgamaṇitarusāramayāni ślakṣṇāni dṛḍhāni
            gopucchākṛtīnyṛjūni guṭikāmukhāni ca || </l>

          <l xml:id="SS.4.35.13"><label>4.35.13</label> bastayaś ca bandhyā mṛdavo
            nātivahalā dṛḍhāḥ pramāṇavanto gomahiṣavarāhājorabhrāṇām || </l>

          <l xml:id="SS.4.35.14"><label>4.35.14</label> netrālābhe hitā nāḍī
            nalavaṃśāsthisaṃbhavā |
            <caesura/>
             bastyalābhe hitaṃ carma sūkṣmaṃ vā tāntavaṃ ghanam || </l>

          <l xml:id="SS.4.35.15"><label>4.35.15</label> bastiṃ nirupadigdhaṃ tu śuddhaṃ
            suparimārjitam |
            <caesura/>
             mṛdvanuddhatahīnaṃ ca muhuḥ snehavimarditam || </l>

          <l xml:id="SS.4.35.16"><label>4.35.16</label> netrāmūle pratiṣṭhāpya nyubjaṃ tu
            vivṛtānanam |
            <caesura/>
             baddhvā lohena taptena carmasrotasi nirdahet || </l>

          <l xml:id="SS.4.35.17"><label>4.35.17</label> parivartya tato bastiṃ baddhvā
            guptaṃ nidhāpayet |
            <caesura/>
             āsthāpanaṃ ca tailaṃ ca yathāvattena dāpayet || </l>

          <l xml:id="SS.4.35.18"><label>4.35.18</label> tatra dvividho bastiḥ nairūhikaḥ,
            snaihikaś ca | āsthāpanaṃ, nirūha ity anarthāntaraṃ; tasya vikalpo
            mādhutailikaḥ; tasya prayāyaśabdo yāpano, yuktarathaḥ, siddhabastir iti | sa
            doṣanirharaṇāccharīranīrohaṇādvā nirūhaḥ, bayaḥsthāpanādāyuḥsthāpanādvā
            āsthāpanam | mādhutailikavidhānaṃ ca nirūhopakramacikitsite vakṣyāmaḥ |
            yathāpramāṇaguṇavihitaḥ snehabastivikalpo 'nuvāsanaḥ pādāva(pādāpa)kṛṣṭaḥ |
            anuvasannapi na duṣyatyanudivasaṃ vā dīyata ity anuvāsanaḥ | tasyāpi vikalpo
            'rdhārdhamātrāvakṛṣṭo 'parihāryo mātrābastir iti || </l>

          <l xml:id="SS.4.35.19"><label>4.35.19</label> nirūhaḥ śodhano lekhī snaihiko
            bṛṃhaṇo mataḥ |
            <caesura/>
             nirūhaśodhitānmārgān samyak sneho 'nugacchati |
            <caesura/>
             apetasarvadoṣāsu nāḍīṣv iva vahajjalam || </l>

          <l xml:id="SS.4.35.20"><label>4.35.20</label> sarvadoṣaharaś cāsau śarīrasya ca
            jīvanaḥ |
            <caesura/>
             tasmād viśuddhadehasya snehabastir vidhīyate || </l>

          <l xml:id="SS.4.35.21"><label>4.35.21</label> tatronmāda<pc
              > </pc>bhaya<pc> </pc>śoka<pc> </pc>pipāsārocakājīrṇārśaḥ<pc
              > </pc>pāṇḍuroga<pc> </pc>bhrama<pc> </pc>mada<pc> </pc>mūrcchā<pc
              > </pc>cchardi<pc> </pc>kuṣṭha<pc> </pc>mehodarasthaulya<pc
              > </pc>śvāsa<pc> </pc>kāsa<pc> </pc>kaṇṭhaśoṣa<pc
              > </pc>śophopasṛṣṭa<pc> </pc>kṣata<pc> </pc>kṣīṇa<pc
            > </pc>catustrimāsagarbhiṇīdurbalāgnyasahā bālavṛddhau ca vātarogādṛte kṣīṇā
            nānuvāsyā nāsthāpayitavyāḥ || </l>

          <l xml:id="SS.4.35.22"><label>4.35.22</label> udarī ca pramehī ca kuṣṭhī sthūlaś
            ca mānavaḥ |
            <caesura/>
             avaśyaṃ sthāpanīyāste nānuvāsyāḥ kathañcana || </l>

          <l xml:id="SS.4.35.23"><label>4.35.23</label> asādhyatā vikārāṇāṃ syād
            eṣāmanuvāsanāt |
            <caesura/>
             asādhyatve 'pi bhūyiṣṭhaṃ gātrāṇāṃ sadanaṃ bhavet || </l>

          <l xml:id="SS.4.35.24"><label>4.35.24</label> pakvāśaye tathā śroṇyāṃ
            nābhyadhastāc ca sarvataḥ |
            <caesura/>
             samyakpraṇihito bastiḥ sthāneṣveteṣu tiṣṭhati || </l>

          <l xml:id="SS.4.35.25"><label>4.35.25</label> pakvāśayādbastivīryaṃ khair deham
            anusarpati |
            <caesura/>
             vṛkṣamūle niṣiktānāmapāṃ vīryamiva drumam || </l>

          <l xml:id="SS.4.35.26"><label>4.35.26</label> sa cāpi sahasā bastiḥ kevalaḥ
            samalo 'pi vā |
            <caesura/>
             pratyeti vīryaṃ tvanilair apānādyair vinīyate || </l>

          <l xml:id="SS.4.35.27"><label>4.35.27</label> vīryeṇa bastirādatte
            doṣānāpādamastakāt(n) |
            <caesura/>
             pakvāśayastho 'mbarago bhūmerarko rasāniva || </l>

          <l xml:id="SS.4.35.28"><label>4.35.28</label> sa kaṭīpṛṣṭhakoṣṭhasthān
            vīryeṇāloḍya saṃcayān |
            <caesura/>
             utkhātamūlān harati doṣāṇāṃ sādhuyojitaḥ || </l>

          <l xml:id="SS.4.35.29"><label>4.35.29</label> doṣatrayasya yasmāc ca prakope
            vāyurīśvaraḥ |
            <caesura/>
             tasmāt tasyātivṛddhasya śarīram abhinighnataḥ || </l>

          <l xml:id="SS.4.35.30"><label>4.35.30</label> vāyor viṣahate vegaṃ nānyā
            basterṛte kriyā |
            <caesura/>
             pavanāviddhatoyasya velā vegamivodadheḥ || </l>

          <l xml:id="SS.4.35.31"><label>4.35.31</label> śarīropacayaṃ varṇaṃ
            balamārogyamāyuṣaḥ |
            <caesura/>
             kurute parivṛddhiṃ ca bastiḥ samyagupāsitaḥ || </l>

          <l xml:id="SS.4.35.32"><label>4.35.32</label> ata ūrdhvaṃ vyāpado vakṣyāmaḥ |
            tatra netraṃ vicalitaṃ, vivartitaṃ, pārśvāvapīḍitam, atyutkṣiptam, avasannaṃ,
            tiryakprakṣiptam iti ṣaṭ praṇidhānadoṣāḥ; atisthūlaṃ, karkaśam, avanataṃ,
            aṇubhinnaṃ, sannikṛṣṭaviprakṛṣṭakarṇikaṃ, sūkṣmāticchidram, atidīrgham,
            atihrasvam, asrimadity ekādaśa netradoṣāḥ; bahalatā, alpatā, sacchidratā,
            prastīrṇatā, durbaddhateti pañca bastidoṣāḥ; atipīḍitatā, śithilapīḍitatā,
            bhūyo bhūyo 'vapīḍanaṃ, kālātikrama iti catvāraḥ pīḍanadoṣāḥ; āmatā, hīnatā,
            atimātratā, atiśītatā, atyuṣṇatā, atitīkṣṇatā, atimṛdutā, atisnigdhatā,
            atirūkṣatā, atisāndratā, atidravatā, ity ekādaśa dravyadoṣāḥ;
            avākśīrṣocchīrṣanyubjottānasaṅkucitadehasthitadakṣiṇapārśvaśāyinaḥ pradānam
            iti sapta śayyādoṣāḥ; evam etāś catuś catvāriṃśadvyāpado vaidyanimittāḥ |
            āturanimittāḥ pañcadaśa āturopadravacikitsite vakṣyante | snehastvaṣṭabhiḥ
            kāraṇaiḥ pratihato na pratyāgacchati tribhir doṣaiḥ, aśanābhibhūto,
            malavyāmiśro, dūrānupraviṣṭo, asvinnasya, anuṣṇo, alpambhuktavato, alpaś ceti
            vaidyāturanimittā bhavanti | ayogastūbhayoḥ, ādhmānaṃ, parikartikā,
            parisrāvaḥ, pravāhikā, hṛdayopasaraṇam, aṅgapragraho, atiyogo, jīvādānam iti
            nava vyāpado vaidyanimittā bhavanti || </l>

          <l xml:id="SS.4.35.33"><label>4.35.33</label> bhavati cātra ṣaṭsaptatiḥ samāsena
            vyāpadaḥ parikīrtitāḥ |
            <caesura/>
             tāsāṃ vakṣyāmi vijñānaṃ siddhiṃ ca tadanantaram ||</l>

          <p ana="trailer">iti suśrutasaṃhitāyāṃ cikitsāsthāne
            netrabastipramāṇapravibhāgacikitstitaṃ nāma pañcatriṃśo 'dhyāyaḥ ||35 ||</p>

        </div>



        <div n="36" type="adhyāya">
          <head>ṣaṭtriṃśattamo 'dhyāyaḥ |</head>
          <l xml:id="SS.4.36.1"><label>4.36.1</label> athāto netrabastivyāpaccikitsitaṃ
            vyākhyāsyāmaḥ || </l>

          <l xml:id="SS.4.36.2"><label>4.36.2</label> yathovāca bhagavān dhanvantariḥ || </l>
          <l xml:id="SS.4.36.2.1"/>
          <l xml:id="SS.4.36.3"><label>4.36.3</label> atha netre vicalite tathā caiva
            vivartite |
            <caesura/>
             gude kṣataṃ rujā vā syāttatra sadyaḥkṣatakriyāḥ || </l>

          <l xml:id="SS.4.36.4"><label>4.36.4</label> atyutkṣipte 'vasanne ca netre pāyau
            bhaved rujā |
            <caesura/>
             vidhir atrāpi pittaghnaḥ kāryaḥ snehaiś ca secanam || </l>

          <l xml:id="SS.4.36.5"><label>4.36.5</label> tiryakpraṇihite netre tathā
            pārśvāvapīḍite |
            <caesura/>
             mukhasyāvaraṇād bastir na samyak pratipadyate | ṛju netraṃ vidheyaṃ syāt
            tatrara samyagvijānatā || </l>

          <l xml:id="SS.4.36.6"><label>4.36.6</label> atisthūle karkaśe ca netre 'strimati
            gharṣaṇāt |
            <caesura/>
             gude bhavet kṣataṃ ruk ca sādhanaṃ tasya pūrvavat || </l>

          <l xml:id="SS.4.36.7"><label>4.36.7</label> āsannakarṇike netre bhinne 'ṇau vā
            'py apārthakaḥ |
            <caesura/>
             avaseko bhaved bastes tasmād doṣān vivarjayet || </l>

          <l xml:id="SS.4.36.8"><label>4.36.8</label> prakṛṣṭakarṇike raktaṃ
            gudamarmaprapīḍanāt |
            <caesura/>
             kṣaraty atrāpi pittaghno vidhirbastiś ca picchilaḥ || </l>

          <l xml:id="SS.4.36.9"><label>4.36.9</label> hrasve tvaṇusrotasi ca kleśo bastiś
            ca pūrvavat |
            <caesura/>
             pratyāgacchaṃs tataḥ kuryād rogān bastivighātajān || </l>

          <l xml:id="SS.4.36.10"><label>4.36.10</label> dīrghe mahāsrotasi ca
            jñeyamatyavapīḍavat |
            <caesura/>
             prastīrṇe bahale cāpi bastau durbaddhadoṣavat || </l>

          <l xml:id="SS.4.36.11"><label>4.36.11</label> bastāv alpe 'lpatā vā 'pi
            dravyasyālpā guṇā matāḥ |
            <caesura/>
             durbaddhe cāṇubhinne ca vijñeyaṃ bhinnanetravat || </l>

          <l xml:id="SS.4.36.12"><label>4.36.12</label> atiprapīḍito bastiḥ
            prayātyāmāśayaṃ tataḥ |
            <caesura/>
             vāterito nāsikābhyāṃ mukhato vā prapadyate || </l>
         
         

          <l xml:id="SS.4.36.13"><label>4.36.13</label> tatra tūrṇaṃ galāpīḍaṃ kuryāc cāpy
            avadhūnanam |
            <caesura/>
             śiraḥkāyavirekau ca tīkṣṇau sekāṃś ca śītalān || </l>

          <l xml:id="SS.4.36.14"><label>4.36.14</label> śanaiḥ prapīḍito bastiḥ
            pakvādhānaṃ ca gacchati |
            <caesura/>
             na ca saṃpādayaty arthaṃ tasmād yuktaṃ prapīḍayet || </l>

          <l xml:id="SS.4.36.15"><label>4.36.15</label> bhūyo bhūyo 'vapīḍena vāyur antaḥ
            prapīḍyate |
            <caesura/>
             tenādhmānaṃ rujaś cogrā yathāsvaṃ tatra bastayaḥ || </l>

          <l xml:id="SS.4.36.16"><label>4.36.16</label> kālātikramaṇāt kleśo vyādhiś
            cābhipravardhate |
            <caesura/>
             tatra vyādhibalaghnaṃ tu bhūyo bastiṃ nidhāpayet || </l>

          <l xml:id="SS.4.36.17"><label>4.36.17</label> godopadehaśophau tu sneho 'pakvaḥ
            karoti hi |
            <caesura/>
             tatra saṃśodhano bastir hitaṃ cāpi virecanam || </l>

          <l xml:id="SS.4.36.18"><label>4.36.18</label> hīnamātrāvubhau bastī
            nātikāryakarau matau |
            <caesura/>
             atimātrau tathā ''ānāhaklamātīsārakārakau || </l>

          <l xml:id="SS.4.36.19"><label>4.36.19</label> mūrcchāṃ dāhamatīsāraṃ pittaṃ
            cātyuṣṇatīkṣṇakau |
            <caesura/>
             mṛduśītāvubhau vātavibandhādhmānakārakau || </l>

          <l xml:id="SS.4.36.20"><label>4.36.20</label> tatra hīnādiṣu hitaḥ pratyanīkaḥ
            kriyāvidhiḥ |
            <caesura/>
             gudabastyupadehaṃ tu kuryāt sāndro nirūhaṇaḥ || </l>

          <l xml:id="SS.4.36.21"><label>4.36.21</label> pravāhikāṃ vā janayet
            tanuralpaguṇāvahaḥ |
            <caesura/>
             tatra sāndre tanuṃ bastiṃ tanau sāndraṃ ca dāpayet || </l>

          <l xml:id="SS.4.36.22"><label>4.36.22</label> snigdho 'tijāḍyakṛd rūkṣaḥ
            stambhādhmānakṛd ucyate |
            <caesura/>
             bastiṃ rūkṣamatisnigdhe snigdhaṃ rūkṣe ca dāpayet || </l>

          <l xml:id="SS.4.36.23"><label>4.36.23</label> atipīḍitavaddoṣān viddhi cāpy
            avaśīrṣake |
            <caesura/>
             ucchīrṣake samunnāhaṃ bastiḥ kuryāc ca mehanam || </l>

          <l xml:id="SS.4.36.24"><label>4.36.24</label> tatrottaro hito bastiḥ susvinnasya
            sukhāvahaḥ |
            <caesura/>
             nyubjasya bastir nāpnoti pakvādhānaṃ vimārgagaḥ || </l>

          <l xml:id="SS.4.36.25"><label>4.36.25</label> hṛdgudaṃ bādhate cātra vāyuḥ
            koṣṭhamathāpi ca |
            <caesura/>
             uttānasyāvṛte mārge bastir nāntaḥ prapadyate || </l>

          <l xml:id="SS.4.36.26"><label>4.36.26</label> netrasaṃvejanabhrānto vāyuś cāntaḥ
            prakupyati |
            <caesura/>
             dehe saṅkucite dattaḥ sakthnorapyubhayos tathā || </l>

          <l xml:id="SS.4.36.27ab"><label>4.36.27</label> na samyag anilāviṣṭo bastiḥ
            pratyeti dehinaḥ | </l>

          <l xml:id="SS.4.36.27cd"> sthitasya bastir dattas tu kṣipramāyātyavāṅmukhaḥ || </l>

          <l xml:id="SS.4.36.28"><label>4.36.28</label> na cāśayaṃ tarpayati
            tasmānnārthakaro hi saḥ |
            <caesura/>
             nāpnoti bastir dattas tu kṛtsnaṃ pakvāśayaṃ punaḥ || </l>

          <l xml:id="SS.4.36.29"><label>4.36.29</label> dakṣiṇāśritapārśvasya
            vāmapārśvānugo yataḥ |
            <caesura/>
             nyubjādīnāṃ pradānaṃ ca basternaiva praśasyate || </l>

          <l xml:id="SS.4.36.30"><label>4.36.30</label> paś cād anilakopo 'tra yathāsvaṃ
            tatra kārayet |
            <caesura/>
             vyāpadaḥ snehabastes tu vakṣyante taccikitsite || </l>

          <l xml:id="SS.4.36.31"><label>4.36.31</label> ayogādyās tu vakṣyāmi vyāpadaḥ
            sacikitsitāḥ |
            <caesura/>
             anuṣṇo 'lpauṣadho hīno bastir naiti prayojitaḥ || </l>

          <l xml:id="SS.4.36.32"><label>4.36.32</label> viṣṭambhādhmānaśūlaiś ca tam
            ayogaṃ pracakṣate |
            <caesura/>
             tatra tīkṣṇo hito bastis tīkṣṇaṃ cāpi virecanam || </l>

          <l xml:id="SS.4.36.33"><label>4.36.33</label> saśeṣānne 'thavā bhukte bahudoṣe
            ca yojitaḥ |
            <caesura/>
             atyāśitasyātibahurbastir mandoṣṇa eva ca || </l>

          <l xml:id="SS.4.36.34ab"><label>4.36.34</label> anuṣṇalavaṇasneho hy atimātro
            'thavā punaḥ | </l>

          <l xml:id="SS.4.36.34cd"> tathā bahupurīṣaṃ ca kṣipramādhmāpayennaram || </l>

          <l xml:id="SS.4.36.35"><label>4.36.35</label> hṛtkaṭīpārśvapṛṣṭheṣu śūlaṃ
            tatrātidāruṇam |
            <caesura/>
             tatra tīkṣṇataro bastir hitaṃ cāpy anuvāsanam || </l>

          <l xml:id="SS.4.36.36"><label>4.36.36</label> atitīkṣṇotilavaṇo rūkṣo bastiḥ
            prayojitaḥ |
            <caesura/>
             sapittaṃ kopayed vāyuṃ kuryāc ca parikartikām || </l>

          <l xml:id="SS.4.36.37"><label>4.36.37</label> nābhibastigudaṃ tatra
            chinattīvātidehinaḥ |
            <caesura/>
             picchābastir hitas tasya snehaś ca madhuraiḥ śṛtaḥ || </l>

          <l xml:id="SS.4.36.38"><label>4.36.38</label> atyamlalavaṇastīkṣṇaḥ parisrāvāya
            kalpate |
            <caesura/>
             daurbalyamaṅgasādaś ca jāyate tatra dehinaḥ || </l>

          <l xml:id="SS.4.36.39"><label>4.36.39</label> parisravettataḥ pittaṃ dāhaṃ
            sañjanayed gude |
            <caesura/>
             picchābastir hitas tatra bastiḥ kṣīraghṛtena ca || </l>

          <l xml:id="SS.4.36.40"><label>4.36.40</label> pravāhikā bhavettīkṣṇānnirūhāt
            sānuvāsanāt |
            <caesura/>
             sadāhaśūlaṃ kṛcchreṇa kaphāsṛgupaveśyate || </l>

          <l xml:id="SS.4.36.41"><label>4.36.41</label> picchābastir hitas tatra payasā
            caiva bhojanam |
            <caesura/>
             sarpirmadhurakaiḥ siddhaṃ tailaṃ cāpy anuvāsanam || </l>

          <l xml:id="SS.4.36.42"><label>4.36.42</label> atitīkṣṇo nirūho vā savāte
            cānuvāsanaḥ |
            <caesura/>
             hṛdayasyopasaraṇaṃ kurute vā savāte cānuvāsanaḥ || </l>

          <l xml:id="SS.4.36.43"><label>4.36.43</label> doṣais tatra rujastāstā mado
            mūrcchā 'ṅgagauravam |
            <caesura/>
             sarvadoṣaharaṃ bastiṃ śodhanaṃ tatra dāpayet || </l>

          <l xml:id="SS.4.36.44"><label>4.36.44</label> rūksasya bahuvātasya tathā
            duḥśāyitasya ca |
            <caesura/>
             bastir aṅgagrahaṃ kuryād rūkso mṛdvalpabheṣajaḥ || </l>

          <l xml:id="SS.4.36.45"><label>4.36.45</label> tatrāṅgasādaḥ prastambho
            jṛmbhodveṣṭanavepakāḥ |
            <caesura/>
             parvabhedaś ca tatreṣṭāḥ svedābhyañjanabastayaḥ || </l>

          <l xml:id="SS.4.36.46"><label>4.36.46</label> atyuṣṇatīkṣṇo 'tibahurdatto
            'tisveditasya ca |
            <caesura/>
             alpadoṣasya vā bastir atiyogāya kalpate || </l>

          <l xml:id="SS.4.36.47"><label>4.36.47</label> virecanātiyogena samānaṃ tasya
            lakṣaṇam |
            <caesura/>
             picchābastiprayogaś ca tatra śītaḥ sukhāvahaḥ || </l>

          <l xml:id="SS.4.36.48"><label>4.36.48</label> atiyogāt paraṃ yatra jīvādānaṃ
            viriktavat |
            <caesura/>
             deyas tatra hitaś cāpsu picchābastiḥ saśoṇitaḥ || </l>

          <l xml:id="SS.4.36.49"><label>4.36.49</label> navaitā vyāpado yās tu nirūhaṃ
            pratyudāhṛtāḥ |
            <caesura/>
             snehabastiṣv api hi tā vijñeyāḥ kuśalair iha || </l>

          <l xml:id="SS.4.36.50"><label>4.36.50</label> ity uktā vyāpadaḥ sarvāḥ
            salakṣaṇacikitsitāḥ |
            <caesura/>
             bhiṣajā ca tathā kāryaṃ yathaitā na bhavanti hi || </l>

          <l xml:id="SS.4.36.51"><label>4.36.51</label> paksādvireko vāntasya tataś cāpi
            nirūhaṇam |
            <caesura/>
             sadyo nirūḍho 'nuvāsyaḥ saptarātrādvirecitaḥ ||</l>

          <p ana="trailer">iti suśrutasaṃhitāyāṃ cikitsāsthāne netrabastivyāpaccikitsitaṃ
            nāma ṣaṭtriṃśo 'dhyāyaḥ ||36 ||</p>
        </div>
        <div n="37" type="adhyāya">
          <head>saptatriṃśattamo 'dhyāyaḥ |</head>
          <l xml:id="SS.4.37.1"><label>4.37.1</label> athāto 'nuvāsanottarabasticikitsitaṃ
            vyākhyāsyāmaḥ || </l>

          <l xml:id="SS.4.37.2"><label>4.37.2</label> yathovāca bhagavān dhanvantariḥ || </l>

          <l xml:id="SS.4.37.3"><label>4.37.3</label> virecanāt saptarātre gate jātabalāya
            vai |
            <caesura/>
             kṛtānnāyānuvāsyāya samyagdeyo 'nuvāsanaḥ || </l>

          <l xml:id="SS.4.37.4"><label>4.37.4</label> yathāvayo nirūhāṇāṃ yā mātrāḥ
            parikīrtitāḥ |
            <caesura/>
             pādāvakṛṣṭāstāḥ kāryāḥ snehabastiṣu dehinām || </l>

          <l xml:id="SS.4.37.5"><label>4.37.5</label> utsṛṣṭānilaviṇmūtre nare bastiṃ
            vidhāpayet |
            <caesura/>
             etair hi vihataḥ sneho naivāntaḥ pratipadyate || </l>

          <l xml:id="SS.4.37.6"><label>4.37.6</label> snehavastir vidheyas tu
            nāviśuddhasya dehinaḥ |
            <caesura/>
             snehavīryaṃ tathā datte dehaṃ cānuvisarpati || </l>

          <l xml:id="SS.4.37.7"><label>4.37.7</label> ata ūrdhvaṃ pravakṣyāmi tailānīha
            yathākramam |
            <caesura/>
             pānānvāsananasyeṣu yāni hanyurgadān bahūn || </l>

          <l xml:id="SS.4.37.8"><label>4.37.8</label>
            śaṭīpuṣkarakṛpṇāhvāmadanāmaradārubhiḥ |
            <caesura/>
             śatāhvākuṣṭhayaṣṭyāhvavacābilvahutāśanaiḥ || </l>

          <l xml:id="SS.4.37.9"><label>4.37.9</label> supiṣṭair dviguṇakṣīraṃ tailaṃ
            toyacaturguṇam |
            <caesura/>
             paktvā bastau vidhātavyaṃ mūḍhavātānulomanam || </l>

          <l xml:id="SS.4.37.10"><label>4.37.10</label> arśāṃsi grahaṇīdoṣamānāhaṃ
            viṣamajvaram |
            <caesura/>
             kaṭhyūrupṛṣṭhakoṣṭhasthān vātarogāṃś ca nāśayet || </l>

          <l xml:id="SS.4.37.11"><label>4.37.11</label>
            vacāpuṣkarakuṣṭhailāmadanāmarasindhujaiḥ |
            <caesura/>
             kākolīdvayayaṣṭyāhvamedāyugmanarādhipaiḥ || </l>

          <l xml:id="SS.4.37.12"><label>4.37.12</label>
            pāṭhājīvakajīvantībhārgīcandanakaṭophalaiḥ |
            <caesura/>
             saralāgurubilvāmbuvājigandhāgnivṛddhibhiḥ || </l>

          <l xml:id="SS.4.37.13"><label>4.37.13</label>
            viḍaṅgāragvadhaśyāmātrivṛnmāgadhikardhibhiḥ |
            <caesura/>
             piṣṭais tailaṃ pacet kṣīrapañcamūlarasānvitam || </l>

          <l xml:id="SS.4.37.14"><label>4.37.14</label>
            gulmānāhāgniṣaṅgārśograhaṇīmūtrasaṅginām |
            <caesura/>
             anvāsasnavidhau yuktaṃ śasyate 'nilarogiṇām || </l>

          <l xml:id="SS.4.37.15"><label>4.37.15</label>
            citrakātiviṣāpāṭhādantībilvavacāmipaiḥ |
            <caesura/>
             saralāṃśumatīrāsnānīlinīcaturaṅgulaiḥ || </l>

          <l xml:id="SS.4.37.16"><label>4.37.16</label>
            cavyājamodakākolīmedāyugmasuradrumaiḥ |
            <caesura/>
             jīvakarṣabhavarṣābhūvastagandhāśatāhvayaiḥ || </l>

          <l xml:id="SS.4.37.17"><label>4.37.17</label>
            reṇvaśvagandhāmañjiṣṭhāśaṭīpuṣkarataskaraiḥ |
            <caesura/>
             sakṣīraṃ vipacettailaṃ mārutāmayanāśanam || </l>

          <l xml:id="SS.4.37.18"><label>4.37.18</label>
            gṛdhrasīkhañjakubjāṭhyamūtrodāvartarogiṇām |
            <caesura/>
             śasyate 'lpabalāgnīnāṃ bastāvāśu niyojitam || </l>

          <l xml:id="SS.4.37.19"><label>4.37.19</label> bhūtikair
            aṇḍavarṣābhūrāsnāvṛṣakarohiṣaiḥ |
            <caesura/>
             daśamūlasahābhārgīṣaḍgranthāmaradārubhiḥ || </l>

          <l xml:id="SS.4.37.20"><label>4.37.20</label>
            balānāgabalāmūrvāvājigandhāmṛtādvayaiḥ |
            <caesura/>
             sahācaravarīviśvākākanāsāvidāribhiḥ || </l>

          <l xml:id="SS.4.37.21"><label>4.37.21</label> yavamāṣātasīkolakulatthaiḥ
            kvathitaiḥ śṛtam |
            <caesura/>
             jīvanīyapratīvāpaṃ tailaṃ kṣīracaturguṇam | </l>

          <l xml:id="SS.4.37.22"><label>4.37.22</label>
            jaṅghorutrikapārśvāṃsabāhumanyāśiraḥsthitān |
            <caesura/>
             hanyādvātavikārāṃs tu bastiyogair niṣevitam || </l>

          <l xml:id="SS.4.37.23"><label>4.37.23</label>
            jīvantyatibalāmedākākolīdvayajīvakaiḥ |
            <caesura/>
             ṛṣabhātiviṣākṛṣṇākākanāsāvacāmaraiḥ || </l>

          <l xml:id="SS.4.37.24"><label>4.37.24</label>
            rāsnāmadanayaṣṭyāhvasaralābhīrucandanaiḥ |
            <caesura/>
             svayaṅguptāśaṭīśṛṅgīkalasīsārivādvayaiḥ || </l>

          <l xml:id="SS.4.37.25"><label>4.37.25</label> piṣṭais tailaghṛtaṃ pakvaṃ
            kṣīreṇāṣṭaguṇena tu |
            <caesura/>
             taccānuvāsane deyaṃ śukrāgnibalavardhanam || </l>

          <l xml:id="SS.4.37.26"><label>4.37.26</label> bṛṃhaṇaṃ vātapittaghnaṃ
            gulmānāhaharaṃ param |
            <caesura/>
             nasye pāne ca saṃyuktamūrdhvajatrugadāpaham || </l>

          <l xml:id="SS.4.37.27"><label>4.37.27</label>
            madhukośīrakāśmaryakaṭukotpalacandanaiḥ |
            <caesura/>
             śyāmāpadmakajīmūtaśakrāhvātiviṣāmbubhiḥ || </l>

          <l xml:id="SS.4.37.28"><label>4.37.28</label> tailapādaṃ pacet sarpiḥ payasā
            'ṣṭaguṇena ca |
            <caesura/>
             nyagrodhādigaṇakvāthayuktaṃ bastiṣu yojitam || </l>

          <l xml:id="SS.4.37.29"><label>4.37.29</label>
            dāhāsṛgdaravīsarpavātaśoṇitavidradhīn |
            <caesura/>
             pittaraktajvarādyāṃś ca hanyāt pittakṛtān gadān || </l>

          <l xml:id="SS.4.37.30"><label>4.37.30</label>
            mṛṇālotpalaśālūkasārivādvayakeśaraiḥ |
            <caesura/>
             candanadvayabhūnimbapadmabījakaserukaiḥ || </l>

          <l xml:id="SS.4.37.31"><label>4.37.31</label>
            paṭolakaṭukāraktāgundrāparpaṭavāsakaiḥ |
            <caesura/>
             piṣṭais tailaghṛtaṃ pakvaṃ tṛṇamūlarasena ca || </l>

          <l xml:id="SS.4.37.32"><label>4.37.32</label> kṣīradviguṇasṃyuktaṃ bastikarmaṇi
            yojitam |
            <caesura/>
             nasye 'bhyañjanapāne vā hanyāt pittagadān bahūn || </l>

          <l xml:id="SS.4.37.33"><label>4.37.33</label>
            triphalātiviṣāmūrvātrivṛccitrakavāsakaiḥ |
            <caesura/>
             nimbāragvadhaṣaṭgranthāsaptaparṇaniśādvayaiḥ || </l>

          <l xml:id="SS.4.37.34"><label>4.37.34</label>
            guḍūcīndrasurākṛṣṇākuṣṭhasarṣapanāgaraiḥ |
            <caesura/>
             tailamebhiḥ samaiḥ pakvaṃ surasādirasāplutam || </l>

          <l xml:id="SS.4.37.35"><label>4.37.35</label> pānābhyañjanagaṇḍūṣanasyabastiṣu
            yojitam |
            <caesura/>
             sthūlatālasyakaṇḍvādīn jayetkaphakṛtān gadān || </l>

          <l xml:id="SS.4.37.36"><label>4.37.36</label>
            pāṭhājamodāśārṅgeṣṭāpippalīdvayanāgaraiḥ |
            <caesura/>
             saralāgurukālīyabhārgīcavyāmaradrumaiḥ || </l>

          <l xml:id="SS.4.37.37"><label>4.37.37</label>
            maricailābhayākaṭvīśaṭīgranthikakaṭphalaiḥ |
            <caesura/>
             tailameraṇḍatailaṃ vā pakvamebhiḥ samāyutam || </l>

          <l xml:id="SS.4.37.38"><label>4.37.38</label> vallīkaṇṭakamūlābhyāṃ kvāthena
            dviguṇena ca |
            <caesura/>
             hanyādanvāsanair dattaṃ sarvān kaphakṛtān gadān || </l>

          <l xml:id="SS.4.37.39"><label>4.37.39</label>
            viḍaṅgodīcyasindhūtthaśaṭīpuṣkaracitrakaiḥ |
            <caesura/>
             kaṭphalātiviṣābhārgīvacākuṣṭhasurāhvayaiḥ || </l>

          <l xml:id="SS.4.37.40"><label>4.37.40</label>
            medāmadanayaṣṭyāhvaśyāmāniculanāgaraiḥ |
            <caesura/>
             śatāhvānīlinīrāsnākalasīvṛṣareṇubhiḥ || </l>

          <l xml:id="SS.4.37.41"><label>4.37.41</label>
            bilvājamodakṛṣṇāhvādantīcavyanarādhipaiḥ |
            <caesura/>
             tailameraṇḍatailaṃ vā muṣkakādirasāplutam || </l>

          <l xml:id="SS.4.37.42"><label>4.37.42</label>
            plīhodāvartavātāsṛggulmānāhakaphāmayān |
            <caesura/>
             pramehaśarkarārśāṃsi hanyādāśvanuvāsanaiḥ || </l>

          <l xml:id="SS.4.37.43"><label>4.37.43</label> aśuddham api vātena
            kevalenātipīḍitam |
            <caesura/>
             ahorātrasya kāleṣu sarveṣvevānuvāsayet || </l>

          <l xml:id="SS.4.37.44"><label>4.37.44</label> rūkṣasya bahūvātasya dvau
            trīnapyanuvāsanān |
            <caesura/>
             dattvā snigdhatanuṃ jñātvā tataḥ paś cānnirūhayet || </l>

          <l xml:id="SS.4.37.45"><label>4.37.45</label> asnigdham api vātena
            kevalenātipīḍitam |
            <caesura/>
             snehapragāḍhair matimānnirūhaiḥ samupācaret || </l>

          <l xml:id="SS.4.37.46"><label>4.37.46</label> atha samyaṅgirūḍhaṃ tu
            vātādiṣvanuvāsayet |
            <caesura/>
             bilvayaṣṭyāhvamadanaphalatailair yathākramam || </l>

          <l xml:id="SS.4.37.47"><label>4.37.47</label> rātrau bastiṃ na dadyāt tu
            doṣotkleśo hi rātrijaḥ |
            <caesura/>
             snehavīryayutaḥ kuryād ādhmānaṃ gauravaṃ jvaram || </l>

          <l xml:id="SS.4.37.48"><label>4.37.48</label> ahni sthānasthite doṣe vahnau
            cānnarasānvite |
            <caesura/>
             sphuṭasrotomukhe dehe snehaujaḥ parisarpati || </l>

          <l xml:id="SS.4.37.49"><label>4.37.49</label> pitte 'dhike kaphe kṣīṇe rūkṣe
            vātarugardite |
            <caesura/>
             nare rātrau tu dātavyaṃ kāle coṣṇe 'nuvāsanam || </l>

          <l xml:id="SS.4.37.50"><label>4.37.50</label> uṣṇe pittādhike vā 'pi divā
            dāhādayo gadāḥ |
            <caesura/>
             saṃbhavanti yatas tasmāt pradoṣe yojayed bhiṣak || </l>

          <l xml:id="SS.4.37.51"><label>4.37.51</label> śīte vasante ca divā
            grīṣmaprāvṛṅghanātyaye |
            <caesura/>
             snehyo dinānte pānoktān doṣān parijihīrṣatā || </l>

          <l xml:id="SS.4.37.52"><label>4.37.52</label> ahorātrasya kāleṣu
            sarveṣvevānilādhikam |
            <caesura/>
             tīvrāyāṃ ruji jīrṇānnaṃ bhojayitvā 'nuvāsayet || </l>

          <l xml:id="SS.4.37.53"><label>4.37.53</label> na cābhuktavataḥ snehaḥ
            praṇidheyaḥ kathañcana |
            <caesura/>
             śuddhatvāc chūnyakoṣṭhasya sneha ūrdhvaṃ samutpatet || </l>

          <l xml:id="SS.4.37.54"><label>4.37.54</label> sadā 'nuvāsayeccāpi bhojayitvā
            ''ārdrapāṇinam |
            <caesura/>
             jvaraṃ vidagdhabhuktasya kuryāt snehaḥ prayojitaḥ || </l>

          <l xml:id="SS.4.37.55"><label>4.37.55</label> na cātisnigdhamaśanaṃ bhojayitvā
            'nuvāsayet |
            <caesura/>
             madaṃ mūrcchāṃ ca janayed dvidhā snehaḥ prayojitaḥ || </l>

          <l xml:id="SS.4.37.56"><label>4.37.56</label> rūkṣaṃ bhuktavato hy annaṃ balaṃ
            varṇaṃ ca hāpayet |
            <caesura/>
             yuktasnehamato jantuṃ bhojayitvā 'nuvāsayet || </l>

          <l xml:id="SS.4.37.57"><label>4.37.57</label> yūṣakṣīrarasais tasmād yathāvyādhi
            samīkṣya vā |
            <caesura/>
             yathocitāt pādahīnaṃ bhojayitvā 'nuvāsayet || </l>

          <l xml:id="SS.4.37.58"><label>4.37.58</label> athānuvāsyaṃ
            svabhyaktamuṣṇāmbusveditaṃ śanaiḥ |
            <caesura/>
             bhojayitvā yathāśāstraṃ kṛtacaṅkramṇaṃ tataḥ || </l>

          <l xml:id="SS.4.37.59"><label>4.37.59</label> visṛjya ca śakṛnmūtraṃ yojayet
            snehabastinā |
            <caesura/>
             praṇidhānavidhānaṃ tu nirūhe saṃpravakṣyate || </l>

          <l xml:id="SS.4.37.60"><label>4.37.60</label> tataḥ praṇihitasneha uttāno
            vākśataṃ bhavet |
            <caesura/>
             prasāritaiḥ sarvagātrais tathā vīryaṃ visarpati || </l>

          <l xml:id="SS.4.37.61"><label>4.37.61</label> tāḍayet talayor enaṃ trīṃstrīn
            vārāñchanaiḥ śanaiḥ |
            <caesura/>
             sphicoś cainaṃ tataḥ śayyāṃ trīn vārānutkṣipettataḥ || </l>

          <l xml:id="SS.4.37.62"><label>4.37.62</label> evaṃ praṇihite bastau mandāyāso
            'tha mandavāk |
            <caesura/>
             svāstīrṇe śayane kāmamāsītācārike rataḥ || </l>

          <l xml:id="SS.4.37.63"><label>4.37.63</label> sa tu saindhavacūrṇena śatāhvena
            ca yojitaḥ |
            <caesura/>
             deyaḥ sukhoṣṇaś ca tathā nireti sahasā sukham || </l>

          <l xml:id="SS.4.37.64"><label>4.37.64</label> yasyānuvāsano dattaḥ
            sakṛdanvakṣamāvrajet |
            <caesura/>
             atyauṣṇyādatitaikṣṇyādvā vāyunā vā prapīḍitaḥ || </l>

          <l xml:id="SS.4.37.65"><label>4.37.65</label> savāto 'dhikamātro vā gurutvād vā
            sabheṣajaḥ |
            <caesura/>
             tasyānyo 'lpataro deyo na hi snihyatyatiṣṭhati || </l>

          <l xml:id="SS.4.37.66"><label>4.37.66</label> viṣṭabdhānilaviṇmūtraḥ snehahīne
            'nuvāsane |
            <caesura/>
             dāhaklamapravāhārtikaraś cātyanuvāsanaḥ || </l>

          <l xml:id="SS.4.37.67"><label>4.37.67</label> sānilaḥ sapurīṣaś ca snehaḥ
            pratyeti yasya tu |
            <caesura/>
             oṣacoṣau vinā śīghraṃ sa samyaganuvāsitaḥ || </l>

          <l xml:id="SS.4.37.68"><label>4.37.68</label> jīrṇānnamatha sāyāhne snehe
            pratyāgate punaḥ |
            <caesura/>
             laghvannaṃ bhojayet kāmaṃ dīptāgnis tu naro yadi || </l>

          <l xml:id="SS.4.37.69"><label>4.37.69</label> prātar uṣṇodakaṃ deyaṃ
            dhānyanāgarasādhitam |
            <caesura/>
             tenāsya dīpyate vahnirbhaktākāṅkṣā ca jāyate || </l>

          <l xml:id="SS.4.37.70"><label>4.37.70</label> snehabastikrameṣvevaṃ
            vidhimāhurmanīṣiṇaḥ |
            <caesura/>
             anena vidhinā ṣaḍ vā sapta vā 'ṣṭau navaiva vā || </l>

          <l xml:id="SS.4.37.71"><label>4.37.71</label> vidheyā bastayasteṣāmantarā tu
            nirūhaṇam |
            <caesura/>
             dattas tu prathamo bastiḥ snehayed bastivaṅkṣaṇau || </l>

          <l xml:id="SS.4.37.72"><label>4.37.72</label> samyagdatto dvitīyas tu
            mūrdhasthamanilaṃ jayet |
            <caesura/>
             janayed balavarṇau ca tṛtīyas tu prayojitaḥ || </l>

          <l xml:id="SS.4.37.73"><label>4.37.73</label> rasaṃ caturtho raktaṃ tu pañcamaḥ
            snehayet tathā |
            <caesura/>
             ṣaṣṭhas tu snehayenmāṃsaṃ medaḥ saptama eva ca || </l>

          <l xml:id="SS.4.37.74"><label>4.37.74</label> aṣṭamo navamaś cāsthi majjānaṃ ca
            yathākramam |
            <caesura/>
             evaṃ śukragatān doṣān dviguṇaḥ sādhu sādhayet || </l>

          <l xml:id="SS.4.37.75"><label>4.37.75</label> aṣṭādaśāṣṭādaśakān bastīnāṃ yo
            niṣevate |
            <caesura/>
             yathokena vidhānena parihārakrameṇa ca || </l>

          <l xml:id="SS.4.37.76"><label>4.37.76</label> sa kuñjarabalo 'śvasya javais
            tulyo 'maraprabhaḥ |
            <caesura/>
             vītapāpmā śrutadharaḥ sahasrāyurnaro bhavet || </l>

          <l xml:id="SS.4.37.77"><label>4.37.77</label> snehabastiṃ nirūhaṃ vā
            naikamevātiśīlayet |
            <caesura/>
             snehādagnivadhotkleśau nirūhāt pavanādbhayam || </l>

          <l xml:id="SS.4.37.78"><label>4.37.78</label> tasmānnirūḍho 'nuvāsyo nirūhyaś
            cānuvāsitaḥ |
            <caesura/>
             naivaṃ pittakaphotkleśau syātāṃ na pavanādbhayam || </l>

          <l xml:id="SS.4.37.79"><label>4.37.79</label> rūkṣāya bahuvātāya snehavastiṃ
            dine dine |
            <caesura/>
             dadyādvaidyas tato 'nyeṣāmagnyābādhabhayāttryahāt || </l>

          <l xml:id="SS.4.37.80"><label>4.37.80</label> sneho 'lpamātro rūkṣāṇāṃ
            dīrghakālamanatyayaḥ |
            <caesura/>
             tathā nirūhaḥ snigdhānāmalpamātraḥ praśasyate || </l>

          <l xml:id="SS.4.37.81"><label>4.37.81</label> ata ūrdhvaṃ pravakṣyāmi vyāpadaḥ
            snehabastijāḥ |
            <caesura/>
             balavanto yadā doṣāḥ koṣṭhe syur anilādayaḥ || </l>

          <l xml:id="SS.4.37.82"><label>4.37.82</label> alpavīryaṃ tadā sneham abhibhūya
            pṛthagvidhān |
            <caesura/>
             kurvantyupadravān snehaḥ sa cāpi na nivartate || </l>

          <l xml:id="SS.4.37.83"><label>4.37.83</label> tatra vātābhibhūte tu snehe
            mukhakaṣāyatā |
            <caesura/>
             jṛmbhā vātarujastāstā vepathurviṣamajvaraḥ || </l>

          <l xml:id="SS.4.37.84"><label>4.37.84</label> pittābhibhūte snehe tu mukhasya
            kaṭutā bhavet |
            <caesura/>
             dāhastṛṣṇā jvaraḥ svedo netramūtrāṅgapītatā || </l>

          <l xml:id="SS.4.37.85"><label>4.37.85</label> śleṣmābhibhūte snehe tu praseko
            madhurāsyatā |
            <caesura/>
             gauravaṃ chardirucchvāsaḥ kṛcchrācchītajvaro 'ruciḥ || </l>

          <l xml:id="SS.4.37.86"><label>4.37.86</label> tatra doṣābhibhūte tu snehe bastiṃ
            nidhāpayet |
            <caesura/>
             yathāsvaṃ doṣaśamanānyupayojyāni yāni ca || </l>

          <l xml:id="SS.4.37.87"><label>4.37.87</label> atyāśite 'nnābhibhavāt sneho naiti
            yadā tadā |
            <caesura/>
             gururāmāśayaḥ śūlaṃ vāyoś cāpratisaṃcaraḥ || </l>

          <l xml:id="SS.4.37.88"><label>4.37.88</label> hṛtpīḍā mukhavair asyṃa śvāso
            mūrcchā bhramo 'ruciḥ |
            <caesura/>
             tatrāpatarpaṇasyānte dīpano vidhiriṣyate || </l>

          <l xml:id="SS.4.37.89"><label>4.37.89</label> aśuddhasya malonmiśraḥ sneho naiti
            yadā punaḥ |
            <caesura/>
             tadā 'ṅgasadanādhmāne śvāsaḥ śūlaṃ ca jāyate || </l>

          <l xml:id="SS.4.37.90"><label>4.37.90</label> pakvāśayagurutvaṃ ca tatra dadyān
            nirūhaṇam |
            <caesura/>
             tīkṣṇaṃ tīkṣṇauṣadhair eva siddhaṃ cāpy anuvāsanam || </l>

          <l xml:id="SS.4.37.91"><label>4.37.91</label> śuddhasya dūrānusṛte snehe
            snehasya darśanam |
            <caesura/>
             gātreṣu sarvendriyāṇām upalepo 'vasādanam || </l>

          <l xml:id="SS.4.37.92"><label>4.37.92</label> snehagandhi mukhaṃ cāpi
            kāsaśvāsāvarocakaḥ |
            <caesura/>
             atipīḍitavattatra siddhirāsthāpanaṃ tathā || </l>

          <l xml:id="SS.4.37.93"><label>4.37.93</label> asvinnasyāviśuddhasya sneho 'lpaḥ
            saṃprayojitaḥ |
            <caesura/>
             śīto mṛduśca nābhyeti tato mandaṃ pravāhate || </l>

          <l xml:id="SS.4.37.94"><label>4.37.94</label> vibandhagauravādhmānaśūlāḥ
            pakvāśayaṃ prati |
            <caesura/>
             tatrāsthāpanam evāśu prayojyaṃ sānuvāsanam || </l>

          <l xml:id="SS.4.37.95"><label>4.37.95</label> alpaṃ bhuktavato 'lpo hi sneho
            mandaguṇas tathā |
            <caesura/>
             datto naiti klamotkleśau bhṛśaṃ cāratimāvahet || </l>

          <l xml:id="SS.4.37.96"><label>4.37.96</label> tatrāpyāsthāpanaṃ kāryaṃ
            śodhanīyena bastinā |
            <caesura/>
             (anvāsanaṃ ca snehena śodhanīyena śasyate) || </l>

          <l xml:id="SS.4.37.97"><label>4.37.97</label> ahorātrādapi snehaḥ
            pratyāgacchanna duṣyati |
            <caesura/>
             kuryād bastiguṇāṃś cāpi jīrṇastvalpaguṇo bhavet || </l>

          <l xml:id="SS.4.37.98"><label>4.37.98</label> yasya nopadravaṃ kuryāt
            snehabastir aniḥsṛtaḥ |
            <caesura/>
             sarvo 'lpo vā ''āvṛto raukṣyādupekṣyaḥ sa vijānatā || </l>

          <l xml:id="SS.4.37.99"><label>4.37.99</label> anāyāntaṃ tvahorātrāt snehaṃ
            saṃśodhanair haret |
            <caesura/>
             snehabastāvanāyāte nānyaḥ sneho vidhīyate || </l>

          <l xml:id="SS.4.37.100"><label>4.37.100</label> ity uktā vyāpadaḥ sarvā
            salakṣaṇacikitsitāḥ |
            <caesura/>
             basteruttarasaṃjñasya vidhiṃ vakṣyāmyataḥ param || </l>

          <l xml:id="SS.4.37.101"><label>4.37.101</label> caturdaśāṅgulaṃ
            netramāturāṅgulasaṃmitam |
            <caesura/>
             mālatīpuṣpavṛntāgraṃ chidraṃ sarṣapanirgamam || </l>

          <l xml:id="SS.4.37.102"><label>4.37.102</label> snehapramāṇaṃ paramaṃ prakuñcaś
            cātra kīrtitaḥ |
            <caesura/>
             pañcaviṃśādadho mātrāṃ vidadhyādbuddhikalpitam || </l>

          <l xml:id="SS.4.37.103"><label>4.37.103</label> niviṣṭakarṇikaṃ madhye nārīṇāṃ
            caturaṅgule |
            <caesura/>
             mūtrasrotaḥparīṇāhaṃ mudgavāhi daśāṅgulam || </l>

          <l xml:id="SS.4.37.104"><label>4.37.104</label> meḍhrāyāmasamaṃ kecidicchanti
            khalu tadvidaḥ |
            <caesura/>
             tāsāmapatyamārge tu nidadhyāccaturaṅgulam || </l>

          <l xml:id="SS.4.37.105"><label>4.37.105</label> dvyaṅgulaṃ mūtramārge tu
            kanyānāṃ tvekamaṅgulam |
            <caesura/>
             vidheyaṃ cāṅgulaṃ tāsāṃ vidhivadvakṣyate yathā || </l>

          <l xml:id="SS.4.37.106"><label>4.37.106</label> snehasya prasṛtaṃ cātra
            svāṅgulīmūlasaṃmitam |
            <caesura/>
             deyaṃ pramāṇaṃ paramamarvāg buddhivikalpitam || </l>

          <l xml:id="SS.4.37.107"><label>4.37.107</label> aurabhraḥ śaukaro vā 'pi
            bastirājaś ca pūjitaḥ |
            <caesura/>
             tadalābhe prayuñjīta galacarma tu pakṣiṇām || </l>

          <l xml:id="SS.4.37.108"><label>4.37.108</label> (tasyālābhe dṛteḥ pādo mṛducarma
            tato 'pi vā) |
            <caesura/>
             athāturam upasnigdhaṃ svinnaṃ praśithilāśayam || </l>

          <l xml:id="SS.4.37.109"><label>4.37.109</label> yavāgūṃ saghṛtakṣīrāṃ pītavantaṃ
            yathābalam |
            <caesura/>
             niṣaṇṇamājānusame pīṭhe sopāśraye samam || </l>

          <l xml:id="SS.4.37.110"><label>4.37.110</label> svabhyaktabastimūrdhānaṃ
            tailenoṣṇena mānavam |
            <caesura/>
             tataḥ samaṃ sthāpayitvā nālamasya praharṣitam || </l>

          <l xml:id="SS.4.37.111"><label>4.37.111</label> pūrvaṃ śalākayā 'nviṣya tato
            netramanantaram |
            <caesura/>
             śanaiḥ śanair ghṛtābhyaktaṃ vidadhyādaṅgulāni ṣaṭ || </l>

          <l xml:id="SS.4.37.112"><label>4.37.112</label> meḍhrayāmasamaṃ kecidicchanti
            praṇidhānakam |
            <caesura/>
             tato 'vapīḍayed bastiṃ śanair netraṃ ca nirharet || </l>

          <l xml:id="SS.4.37.113"><label>4.37.113</label> tataḥ pratyāgatasnehamaparāhṇe
            vicakṣaṇaḥ |
            <caesura/>
             bhojayet payasā mātrāṃ yūṣeṇātha rasena vā || </l>

          <l xml:id="SS.4.37.114"><label>4.37.114</label> anena vidhinā dadyādbastīṃstrīṃś
            caturo 'pi vā |
            <caesura/>
             ūrdhvajānvai striyai dadyāduttānāyai vicakṣaṇaḥ || </l>

          <l xml:id="SS.4.37.115"><label>4.37.115</label> samyak prapīḍayed yoniṃ dadyāt
            sumṛdupīḍitam |
            <caesura/>
             trikarṇikena netreṇa dadyādyonimukhaṃ prati || </l>

          <l xml:id="SS.4.37.116"><label>4.37.116</label> garbhāśayaviśuddhyarthaṃ snehena
            dviguṇena tu |
            <caesura/>
             kvāthapramāṇaṃ prasṛtaṃ striyā dviprasṛtaṃ bhavet || </l>

          <l xml:id="SS.4.37.117"><label>4.37.117</label> kanyetarasyāḥ
            kanyāyāstadvadbastipramāṇakam |
            <caesura/>
             apratyāgacchati bhiṣag bastāvuttarasaṃjñite || </l>

          <l xml:id="SS.4.37.118"><label>4.37.118</label> bhūyo bastiṃ nidadhyāt tu
            saṃyuktaṃ śodhanair gaṇaiḥ |
            <caesura/>
             gude vartiṃ nidadhyādvā śodhanadravyasaṃbhṛtām || </l>

          <l xml:id="SS.4.37.119"><label>4.37.119</label> praveśayed vā matimān
            bastidvāramathaiṣaṇīm |
            <caesura/>
             pīḍayed vā 'pyadho nābherbalenottaramuṣṭinā || </l>

          <l xml:id="SS.4.37.120"><label>4.37.120</label> āragvadhasya patrais tu
            nirguṇḍyāḥ svarasena ca |
            <caesura/>
             kuryād gomūtrapiṣṭeṣu vartīrvā 'pi sasaindhavāḥ || </l>

          <l xml:id="SS.4.37.121"><label>4.37.121</label> mudgailāsarṣapasamāḥ pravibhajya
            vayāṃsi tu |
            <caesura/>
             basterāgamanārthāya tā nidadhyāchalākayā || </l>

          <l xml:id="SS.4.37.122"><label>4.37.122</label>
            āgāradhūmabṛhatīpippalīphalasaindhavaiḥ |
            <caesura/>
             kṛtā vā śuktagomūtrasurāpiṣṭaiḥ sanāgaraiḥ || </l>

          <l xml:id="SS.4.37.123"><label>4.37.123</label> anuvāsanasiddhiṃ ca vīkṣya karma
            prayojayet |
            <caesura/>
             śarkarāmadhumiśreṇa śītena madhukāmbunā || </l>

          <l xml:id="SS.4.37.124"><label>4.37.124</label> dahyamāne tadā bastau
            dadyādbastiṃ vicakṣaṇaḥ |
            <caesura/>
             kṣīravṛkṣakaṣāyeṇa payasā śītalena ca || </l>

          <l xml:id="SS.4.37.125"><label>4.37.125</label> śukraṃ duṣṭaṃ śoṇitaṃ cāṅganānāṃ
            puṣpodrekaṃ tasya nāṇaṃ ca kaṣṭam |
            <caesura/>
             mūtrāghātānmūtradoṣān pravṛddhān yonivyādhiṃ saṃsthitiṃ cāparāyāḥ || </l>

          <l xml:id="SS.4.37.126"><label>4.37.126</label> śukrotsekaṃ śarkarāmaśmarīṃ ca
            śūlaṃ bastau vaṅkṣaṇe mehane ca |
            <caesura/>
             ghorānanyān bastijāṃś cāpi rogān hitvā mehānuttaro hanti bastiḥ || </l>

          <l xml:id="SS.4.37.127"><label>4.37.127</label> samyag dattasya liṅgāni vyāpadaḥ
            krama eva ca |
            <caesura/>
             baster uttarasaṃjñasya samānaṃ snehabastinā ||</l>

          <p ana="trailer">iti suśrutasaṃhitāyāṃ cikitsāsthāne
            'nuvāsanottarabasticikitsitaṃ nāma saptaviṃśo 'dhyāyaḥ ||37 || </p>
        </div>
        <div n="38" type="adhyāya">
          <head>aṣṭatriṃśattamo 'dhyāyaḥ |</head>
          <l xml:id="SS.4.38.1"><label>4.38.1</label> athāto nirūhakramacikitsitaṃ
            vyākhyāsyāmaḥ || </l>

          <l xml:id="SS.4.38.2"><label>4.38.2</label> yathovāca bhagavān dhanvantariḥ || </l>

          <l xml:id="SS.4.38.3"><label>4.38.3</label> athānuvāsitamāsthāpayet;
            svabhyaktasvinnaśarīramutsṛṣṭabahirvegamavāte śucau veśmani madhyāhne
            pratatāyāṃ śayyāyāmadhaḥsuparigrahāyāṃ śroṇipradeśaprativyūḍhāyāmanupadhānāyāṃ
            vāmapārśvaśāyinamākuñcitadakṣiṇasakthimitaraprasāritasakthiṃ sumanasaṃ
            jīrṇānnaṃ vāgyataṃ suniṣaṇṇadehaṃ viditvā, tato vāmapādasyopari netraṃ
            kṛtvetarapādāṅguṣṭhāṅgulibhyāṃ karṇikām upari niṣpīḍya,
            savyapāṇikaniṣṭhikānāmikābhyāṃ bastermukhārdhaṃ saṅkocya,
            madhyamāpradeśinyaṅguṣṭhair ardhaṃ tu vivṛtāsyaṃ kṛtvā, bastāvauṣadhaṃ
            prakṣipya, dakṣiṇahastāṅguṣṭhena pradeśinīmadhyamābhyāṃ
            cānusiktamanāyatamabudbudamasaṅkucitamavātamauṣadhāsannam upasaṃgṛhya,
            punarupari taditareṇa gṛhītvā dakṣiṇenāvasiñcet, tataḥ sūtreṇaivauṣadhānte
            dvistrirvā ''āveṣṭya badhnīyāt, atha dakṣiṇenottānena pāṇinā bastiṃ gṛhītvā
            vāmahastamadhyamāṅgulipradeśinībhyāṃ netram upasaṃgṛhyāṅguṣṭena netradvāraṃ
            pidhāya, ghṛtābhyaktāgranetraṃ ghṛtāktamupādāya prayacched anupṛṣṭhavaṃśaṃ
            samamunmukhamākarṇikaṃ netraṃ praṇidhatsveti brūyāt || </l>

          <l xml:id="SS.4.38.4"><label>4.38.4</label> bastiṃ savye kare kṛtvā
            dakṣiṇenāvapīḍayet |
            <caesura/>
             ekenaivāvapīḍena na drutaṃ na vilambitam || </l>

          <l xml:id="SS.4.38.5"><label>4.38.5</label> tato netramapanīya triṃśanmātrāḥ
            pīḍanakālād upekṣyottiṣṭhetyāturaṃ brūyāt | athāturam upaveśayed utkuṭukaṃ
            bastyāgamanārtham | nirūhapratyāgamanakālas tu muhūrto bhavati || </l>

          <l xml:id="SS.4.38.6"><label>4.38.6</label> anena vidhinā bastiṃ
            dadyādbastiviśāradaḥ |
            <caesura/>
             dvitīyaṃ vā tṛtīyaṃ vā caturthaṃ vā yathārthataḥ || </l>

          <l xml:id="SS.4.38.7"><label>4.38.7</label> samyaṅnirūḍhaliṅge tu prāote bastiṃ
            nivārayet |
            <caesura/>
             viśeṣāt sukumārāṇāṃ hīna eva kramo hitaḥ || </l>

          <l xml:id="SS.4.38.8"><label>4.38.8</label> api hīnakramaṃ kuryānna tu kuryād
            atikramam |
            <caesura/>
             yasya syādbastir alpo 'lpavego hīnamalānilaḥ || </l>

          <l xml:id="SS.4.38.9"><label>4.38.9</label> durnirūḍhaḥ sa vijñeyo
            mūtrārtyarucijāḍyavān
            <caesura/>
             | yānyeva prāṅmayoktāni liṅgānyativirecite || </l>

          <l xml:id="SS.4.38.10"><label>4.38.10</label> tānyevātinirūḍhe 'pi vijñeyāni
            vipaścitā |
            <caesura/>
             yasya krameṇa gacchanti viṭpittakaphavāyavaḥ || </l>

          <l xml:id="SS.4.38.11"><label>4.38.11</label> lāghavaṃ copajāyeta sunirūḍhaṃ tam
            ādiśet |
            <caesura/>
             sunirūḍhaṃ tato jantuṃ snātavantaṃ tu bhojayet ||</l>

          <l xml:id="SS.4.38.12"><label>4.38.12</label>pittaśleṣmānilāviṣṭaṃ
            kṣīrayūṣarasaiḥ kramāt ||
            <caesura/>
             sarvaṃ vā jāṅgalarasair bhojayed avikāribhiḥ ||</l>

          <l xml:id="SS.4.38.13"><label>4.38.13</label>tribhāgahīnam ardhaṃ vā hīnamātram
            athāpi vā ||
            <caesura/>
             yathāgnidoṣaṃ mātreyaṃ bhojanasya vidhīyate ||</l>

          <l xml:id="SS.4.38.14"><label>4.38.14</label>anantaraṃ tato yuñjyād yathāsvaṃ
            snehabastinā ||
            <caesura/>
             viviktatā manastuṣṭiḥ snigdhatā vyādhinigrahaḥ ||</l>

          <l xml:id="SS.4.38.15"><label>4.38.15</label>āsthāpanasnehabastyoḥ samyag dāne
            tu lakṣaṇam ||
            <caesura/>
             tadahas tasya pavanād bhayaṃ balavad iṣyate ||</l>

          <l xml:id="SS.4.38.16"><label>4.38.16</label>rasaudanastena śastas tadahaś
            cānuvāsanam ||
            <caesura/>
             paś cād agnibalaṃ matvā pavanasya ca ceṣṭitam ||</l>

          <l xml:id="SS.4.38.17"><label>4.38.17</label>annopastambhite koṣṭhe snehabastir
            vidhīyate ||
            <caesura/>
             anāyāntaṃ muhūrttāt tu nirūhaṃ śodhanair haret ||</l>

          <l xml:id="SS.4.38.18"><label>4.38.18</label>tīkṣṇair nirūhair matimān
            kṣāramūtrāmlasaṃyutaiḥ ||
            <caesura/>
             viguṇānilaviṣṭabdhaṃ ciraṃ tiṣṭhannirūhaṇam ||</l>

          <l xml:id="SS.4.38.19"><label>4.38.19</label>śūlāratijvarānāhān maraṇaṃ vā
            pravartayet ||
            <caesura/>
             na tu bhuktavato deyam āsthāpanam iti sthitiḥ ||</l>

          <l xml:id="SS.4.38.20"><label>4.38.20</label>visūcikāṃ vā janayecchardiṃ vā 'pi
            sudāruṇām ||
            <caesura/>
             kopayet sarvadoṣān vā tasmād dadyād abhojine ||</l>

          <l xml:id="SS.4.38.21"><label>4.38.21</label>jīrṇānnasyāśaye doṣāḥ puṃsaḥ
            pravyaktim āgatāḥ |.
            <caesura/>
             niḥśeṣāḥ sukhamāyānti bhojanenāprapīḍitāḥ ||</l>

          <l xml:id="SS.4.38.22"><label>4.38.22</label>navā''sthāpanavikṣiptam annam agniḥ
            pradhāvati |.
            <caesura/>
             tasmād āsthāpanaṃ deyaṃ nirāhārāya jānatā ||</l>

          <l xml:id="SS.4.38.23"><label>4.38.23</label>āvasthikaṃ kramaṃ cāpi buddhvā
            kāryaṃ nirūhaṇam |.
            <caesura/>
             male 'pakṛṣṭe doṣāṇāṃ balavattvaṃ na vidyate ||</l>

          <l xml:id="SS.4.38.24"><label>4.38.24</label>kṣīrāṇyamlāni mūtrāṇi snehāḥ kvāthā
            rasās tathā ||
            <caesura/>
             lavaṇāni phalaṃ kṣaudraṃ śatāhvā sarṣapaṃ vacā ||</l>

          <l xml:id="SS.4.38.25"><label>4.38.25</label>elā trikaṭukaṃ rāsnā saralo
            devadāru ca ||
            <caesura/>
             rajanī madhukaṃ hiṅgu kuṣṭhaṃ saṃśodhanāni ca ||</l>

          <l xml:id="SS.4.38.26"><label>4.38.26</label>kaṭukā śarkarā mustam uśīraṃ
            candanaṃ śaṭī ||
            <caesura/>
             mañjiṣṭhā madanaṃ caṇḍā trāyamāṇā rasāñjanam ||</l>

          <l xml:id="SS.4.38.27"><label>4.38.27</label>bilvamadhyaṃ yavānī ca phalinī
            śakrajā yavāḥ ||
            <caesura/>
             kākolī kṣīrakākolī jīvakarṣabhakāvubhau ||</l>

          <l xml:id="SS.4.38.28"><label>4.38.28</label>tathā bhedā mahābhedā ṛddhir
            vṛddhir madhūlikā ||
            <caesura/>
             nirūheṣu yathālābham eṣa vargo vidhīyate ||</l>

          <l xml:id="SS.4.38.29"><label>4.38.29</label>svasthe kvāthasya catvāro bhāgāḥ
            snehasya pañcamaḥ ||
            <caesura/>
             kruddhe 'nile caturthas tu ṣaṣṭhaḥ pitte kaphe 'ṣṭamaḥ ||</l>

          <l xml:id="SS.4.38.30"><label>4.38.30</label> sarveṣu cāṣṭamo bhāgaḥ kalkānāṃ
            lavaṇaṃ punaḥ |
            <caesura/>
             kṣaudraṃ mūtraṃ phalaṃ kṣīramamlaṃ māṃsarasaṃ tathā || </l>

          <l xml:id="SS.4.38.31"><label>4.38.31</label> yuktyā prakalpayed dhīmān nirūh
            kalpanā tviyam || </l>

          <l xml:id="SS.4.38.32"><label>4.38.32</label>
            kalkasnehakaṣāyāṇāmavivekādbhiṣagvaraiḥ |
            <caesura/>
             basteḥ sukalpanā proktā tasya dānaṃ yathārthakṛt || </l>

          <l xml:id="SS.4.38.33"><label>4.38.33</label> dattvā ''ādau saindhavasyākṣaṃ
            madhunaḥ prasṛtadvayam |
            <caesura/>
             pātre talena mathnīyāttadvat snehaṃ śanaiḥ śanaiḥ || </l>

          <l xml:id="SS.4.38.34"><label>4.38.34</label> samyak sumathite dadyāt
            phalakalkamataḥ param |
            <caesura/>
             tato yathocitān kalkān bhāgaiḥ svaiḥ ślakṣṇapeṣitān || </l>

          <l xml:id="SS.4.38.35"><label>4.38.35</label> gambhīre bhājane
            'nyasminmaśnīyāttaṃ khajena ca |
            <caesura/>
             yathā vā sādhu manyeta na sāndro na tanuḥ samaḥ || </l>

          <l xml:id="SS.4.38.36"><label>4.38.36</label> rasakṣīrāmlamūtrāṇāṃ
            doṣāvasthāmavekṣya tu |
            <caesura/>
             kaṣāyaprasṛtān pañca supūtāṃs tatra dāpayet || </l>

          <l xml:id="SS.4.38.37"><label>4.38.37</label> ata ūrdhvaṃ dvādaśaprasṛtān
            vakṣyāmaḥ | dattvā ''ādau saindhavasyākṣaṃ madhunaḥ prasṛtidvayam |
            <caesura/>
             vinirmathya tato dadyāt snehasya prasṛtitrayam || </l>

          <l xml:id="SS.4.38.38"><label>4.38.38</label> ekībhūte tataḥ snehe kalkasya
            prasṛtiṃ kṣipet |
            <caesura/>
             saṃmūrcchite kaṣāyaṃ tu catuḥprasṛtisaṃmitam || </l>

          <l xml:id="SS.4.38.39"><label>4.38.39</label> vitarec ca tadāvāpamante
            dviprasṛtonmitam |
            <caesura/>
             evaṃ prakalpito bastir dvādaśaprasṛto bhavet || </l>

          <l xml:id="SS.4.38.40"><label>4.38.40</label> jyeṣṭhāyāḥ khalu mātrāyāḥ
            pramāṇamidamīritam |
            <caesura/>
             apahrāse bhiṣak kuryāt tadvat prasṛtihāpanam || </l>

          <l xml:id="SS.4.38.41"><label>4.38.41</label> yathāvayo nirūhāṇāṃ
            kalpaneyamudāhṛtā |
            <caesura/>
             saindhavādidravāntānāṃ siddhikāmair bhiṣagvaraiḥ || </l>

          <l xml:id="SS.4.38.42"><label>4.38.42</label> ata ūrdhvaṃ pravakṣyante bastayo
            'tra vibhāgaśaḥ |
            <caesura/>
             yathādoṣaṃ prayuktā ye hanyurnānāvidhān gadān || </l>

          <l xml:id="SS.4.38.43"><label>4.38.43</label>
            śampākorubuvarṣābhūvājigandhāniśācchadaiḥ |
            <caesura/>
             pañcamūlībalārāsnāguḍūcīsuradārubhiḥ || </l>

          <l xml:id="SS.4.38.44"><label>4.38.44</label> kvathitaiḥ pālikair ebhir
            madanāṣṭakasaṃyutaiḥ |
            <caesura/>
             kalkair māgadhikāmbhodahapuṣāmisisaindhavaiḥ || </l>

          <l xml:id="SS.4.38.45"><label>4.38.45</label>
            vatsāhvayapriyaṅgūgrāyaṣṭyāhvayarasāñjanaiḥ |
            <caesura/>
             dadyādāsthāpanaṃ koṣṇaṃ kṣaudrādyair abhisaṃskṛtam || </l>

          <l xml:id="SS.4.38.46"><label>4.38.46</label>
            pṛṣṭhorutrikaśūlāśmaviṇmūtrānilasaṅginām |
            <caesura/>
             grahaṇīmārutārśoghnaṃ raktamāṃsabalapradam || </l>

          <l xml:id="SS.4.38.47"><label>4.38.47</label>
            guḍūcītriphalārāsnādaśamūlabalāpalaiḥ |
            <caesura/>
             kvathitaiḥ ślakṣṇapiṣṭas tu priyaṅgughanasaindhavaiḥ || </l>

          <l xml:id="SS.4.38.48"><label>4.38.48</label>
            śatapuṣpāvacākṛṣṇāyavānīkuṣṭhabilvajaiḥ |
            <caesura/>
             saguḍair akṣamātrais tu madanārdhapalānvitaiḥ || </l>

          <l xml:id="SS.4.38.49"><label>4.38.49</label>
            kṣaudratailaghṛtakṣīraśuktakāñjikamastubhiḥ |
            <caesura/>
             samāloḍya ca mūtreṇa dadyādāsthāpanaṃ param || </l>

          <l xml:id="SS.4.38.50"><label>4.38.50</label>
            tejovarṇabalotsāhavīryāgniprāṇavardhanam |
            <caesura/>
             sarvamārutarogaghnaṃ vayaḥsthāpanam uttamam || </l>

          <l xml:id="SS.4.38.51"><label>4.38.51</label>
            kuśādipañcamūlābdatriphalotpalavāsakaiḥ |
            <caesura/>
             sārivośīramañjiṣṭhārāsnāreṇuparūṣakaiḥ || </l>

          <l xml:id="SS.4.38.52"><label>4.38.52</label> pālikaiḥ kvathitaiḥ samyag
            dravyair ebhiś ca peṣitaiḥ |
            <caesura/>
             śṛṅgāṭakātmaguptebhakesarāgurucandanaiḥ || </l>

          <l xml:id="SS.4.38.53"><label>4.38.53</label>
            vidārīmisimañjiṣṭhāśyāmendrayavasindhujaiḥ |
            <caesura/>
             phalapadmakayaṣṭyāhvaiḥ kṣaudrakṣīraghṛtāplutaiḥ || </l>

          <l xml:id="SS.4.38.54"><label>4.38.54</label> dattamāsthāpanaṃ śītamamlahīnais
            tathā dravaiḥ |
            <caesura/>
             dāhāsṛgdarapittāsṛkpittagulmajvarāñjayet || </l>

          <l xml:id="SS.4.38.55"><label>4.38.55</label>
            rodhracandanamañjiṣṭhārāsnānantābalardhibhiḥ |
            <caesura/>
             sārivāvṛṣakāśmaryamedāmadhukapadmakaiḥ || </l>

          <l xml:id="SS.4.38.56"><label>4.38.56</label> sthirāditṛṇamūlaiś ca kvāthaḥ
            karṣatrayonmitaiḥ |
            <caesura/>
             piṣṭair jīvakakākolīyugardhimadhukotpalaiḥ || </l>

          <l xml:id="SS.4.38.57"><label>4.38.57</label>
            prapauṇḍarīkajīvantīmedāreṇuparūṣakaiḥ |
            <caesura/>
             abhīrumisisindhūtthavatsakośīrapadmakaiḥ || </l>

          <l xml:id="SS.4.38.58"><label>4.38.58</label> kaseruśarkarāyuktaiḥ
            sarpirmadhupayaḥplutaiḥ |
            <caesura/>
             dravais tīkṣṇāmlavarjyaiś ca datto bastiḥ suśītalaḥ || </l>

          <l xml:id="SS.4.38.59"><label>4.38.59</label> gulmāsṛgdarahṛtpāṇḍurogān
            saviṣamajvarān |
            <caesura/>
             asṛkpittātisārau ca hanyātpittakṛtān gadān || </l>

          <l xml:id="SS.4.38.60"><label>4.38.60</label>
            bhadrānimbakulatthārkakośātakyamṛtāmaraiḥ |
            <caesura/>
             sārivābṛhatīpāṭhāmūrvāragvadhavatsakaiḥ || </l>

          <l xml:id="SS.4.38.61"><label>4.38.61</label> kvāthaḥ kalkas tu kartavyo
            vacāmadanasarṣapaiḥ |
            <caesura/>
             saindhavāmarakuṣṭhailāpippalībilvanāgaraiḥ || </l>

          <l xml:id="SS.4.38.62"><label>4.38.62</label>
            kaṭutailamadhukṣāramūtratailāmlasaṃyutaiḥ |
            <caesura/>
             kāryamāsthāpanaṃ tūrṇaṃ kāmalāpāṇḍumehinām || </l>

          <l xml:id="SS.4.38.63"><label>4.38.63</label> medasvināmanagnīnāṃ
            kapharogāśanadviṣām |
            <caesura/>
             galagaṇḍagaraglāniślīpadodararogiṇām || </l>

          <l xml:id="SS.4.38.64"><label>4.38.64</label>
            daśamūlīniśābilvapaṭolatriphalāmaraiḥ |
            <caesura/>
             kvathitaiḥ kalkapiṣṭais tu mustasaindhavadārubhiḥ || </l>

          <l xml:id="SS.4.38.65"><label>4.38.65</label> pāṭhāmāgadhikendrāhvais
            tailakṣāramadhuplutaiḥ |
            <caesura/>
             kuryād āsthāpanaṃ samyaṅmūtrāmlaphalayojitaiḥ || </l>

          <l xml:id="SS.4.38.66"><label>4.38.66</label>
            kaphapāṇḍugadālasyamūtramārutasaṃginām |
            <caesura/>
             āmāṭopāpacīśleṣmagulmakrimivikāriṇām || </l>

          <l xml:id="SS.4.38.67"><label>4.38.67</label>
            vṛṣāśmabhedavarṣābhūdhānyagandharvahastakaiḥ |
            <caesura/>
             daśamūlabalāmūrvāyavakolaniśācchadaiḥ || </l>

          <l xml:id="SS.4.38.68"><label>4.38.68</label> kulatthabilvabhūnimbaiḥ kvāthitaiḥ
            palasaṃmitaiḥ |
            <caesura/>
             kalkair madanayaṣṭyāhvaṣaḍgranthāmarasarṣapaiḥ || </l>

          <l xml:id="SS.4.38.69"><label>4.38.69</label>
            pippalīmūlasindhūtthayavānīmisivatsakaiḥ |
            <caesura/>
             kṣaudrekṣukṣīragomūtrasarpistailarasāplutaiḥ || </l>

          <l xml:id="SS.4.38.70"><label>4.38.70</label> tūrṇamāsthāpanaṃ kāryaṃ
            saṃsṛṣṭabahurogiṇām |
            <caesura/>
             gṛdhrasīśarkarāṣṭhīlātūnīgulmagadāpaham || </l>

          <l xml:id="SS.4.38.71"><label>4.38.71</label>
            rāsnāragvadhavarṣābhūkaṭukośīravāridaiḥ |
            <caesura/>
             trāyamāṇāmṛtāraktāpañcamūlībibhītakaiḥ || </l>

          <l xml:id="SS.4.38.72"><label>4.38.72</label> sabalaiḥ pālikaiḥ kvāthaḥ kalkas
            tu madanānvitaiḥ |
            <caesura/>
             yaṣṭyāhvamisisindhūtthaphalinīndrayavāhvayaiḥ || </l>

          <l xml:id="SS.4.38.73"><label>4.38.73</label>
            rasāñjanarasakṣaudradrākṣāsauvīrasaṃyutaiḥ |
            <caesura/>
             yukto bastiḥ sukhoṣṇo 'yaṃ māṃsaśukrabalaujasām || </l>

          <l xml:id="SS.4.38.74"><label>4.38.74</label> āyuṣo 'gneś ca saṃskartā hanti
            cāśu gadānimān |
            <caesura/>
             gulmāsṛgdaravīsarpamūtrakṛcchrakṣatakṣayān || </l>

          <l xml:id="SS.4.38.75"><label>4.38.75</label> viṣamajvaramarśāsi grahaṇīṃ
            vātakuṇḍalīm |
            <caesura/>
             jānujaṅghāśirobastigrahodāvartamārutān || </l>

          <l xml:id="SS.4.38.76"><label>4.38.76</label>
            vātāsṛkśarkarāṣṭhīlākukṣiśūlodarārucīḥ |
            <caesura/>
             raktapittakaphonmādapramehādhmānahṛdgrahān || </l>

          <l xml:id="SS.4.38.77"><label>4.38.77</label> vātaghnauṣadhaniṣkvāthāḥ
            saindhavatrivṛtāyutāḥ |
            <caesura/>
             sāmlāḥ sukhoṣṇā yojyāḥ syur bastayaḥ kupite 'nile || </l>

          <l xml:id="SS.4.38.78"><label>4.38.78</label> nyagrodhādigaṇakvāthāḥ
            kākolyādisamāyutāḥ |
            <caesura/>
             vidheyā bastayaḥ pitte sasarpiṣkāḥ saśarkarāḥ || </l>

          <l xml:id="SS.4.38.79"><label>4.38.79</label> āragvadhādiniṣkvāthāḥ
            pippalyādisamāyutāḥ |
            <caesura/>
             sakṣaudramūtrā deyāḥ syur bastayaḥ kupite kaphe || </l>

          <l xml:id="SS.4.38.80"><label>4.38.80</label> śarkarekṣurasakṣīraghṛtayuktāḥ
            suśītalāḥ |
            <caesura/>
             kṣīravṛkṣakaṣāyāḍhyā bastayaḥ śoṇite hitāḥ || </l>

          <l xml:id="SS.4.38.81"><label>4.38.81</label>
            śodhanadravyaniṣkvāthāstatkalkasnehasaindhavaiḥ |
            <caesura/>
             yuktāḥ khajena mathitabastayaḥ śodhanāḥ smṛtāḥ || </l>

          <l xml:id="SS.4.38.82"><label>4.38.82</label>
            triphalākvāthagomūtrakṣaudrakṣārasamāyutāḥ |
            <caesura/>
             ūṣakādipratīvāpā bastayo lekhanāḥ smṛtāḥ || </l>

          <l xml:id="SS.4.38.83"><label>4.38.83</label> bṛṃhaṇadravyaniṣkvāthāḥ kalkair
            madhurakair yutāḥ |
            <caesura/>
             sarpirmāṃsarasopetā bastayo bṛṃhaṇāḥ smṛtāḥ || </l>

          <l xml:id="SS.4.38.84"><label>4.38.84</label> caṭakāṇḍoccaṭākvāthāḥ
            sakṣīraghṛtaśarkarāḥ |
            <caesura/>
             ātmaguptāphalāvāpāḥ smṛtā vājīkarā nṛṇām || </l>

          <l xml:id="SS.4.38.85"><label>4.38.85</label>
            badaryairāvatīśeluśālmalīdhanvanāṅkurāḥ |
            <caesura/>
             kṣīrasiddhāḥ kṣaudrayutāḥ sāsrāḥ picchilasaṃjñitāḥ || </l>

          <l xml:id="SS.4.38.86"><label>4.38.86</label>
            vārāhamāhiṣaurabhrabaiḍālaiṇeyakaukkuṭam |
            <caesura/>
             sadyaskamasṛgājaṃ vā deyaṃ picchilabastiṣu || </l>

          <l xml:id="SS.4.38.87"><label>4.38.87</label> priyaṅgvādigaṇakvāthā
            ambaṣṭhādyena saṃyutāḥ |
            <caesura/>
             sakṣaudrāḥ saghṛtāś caiva grāhiṇo bastayaḥ smṛtāḥ || </l>

          <l xml:id="SS.4.38.88"><label>4.38.88</label> eteṣv eva ca yogeṣu snehāḥ siddhāḥ
            pṛthak pṛthak |
            <caesura/>
             samasteṣv athavā samyagvidheyāḥ snehabastayaḥ || </l>

          <l xml:id="SS.4.38.89"><label>4.38.89</label> vandhyānāṃ śatapākena śodhitānāṃ
            yathākramam |
            <caesura/>
             balātailena deyāḥ syur bastayastraivṛtena ca || </l>

          <l xml:id="SS.4.38.90"><label>4.38.90</label> narasyottamasattvasya tīkṣṇaṃ
            bastiṃ nidhāpayet |
            <caesura/>
             madhyamaṃ madhyasattvasya viparītasya vai mṛdum || </l>

          <l xml:id="SS.4.38.91"><label>4.38.91</label> evaṃ kālaṃ balaṃ doṣaṃ vikāraṃ ca
            vikāravit |
            <caesura/>
             bastidravyabalaṃ caiva vīkṣya bastīn prayojayet || </l>

          <l xml:id="SS.4.38.92"><label>4.38.92</label> dadyādutkleśanaṃ pūrvaṃ madhye
            doṣaharaṃ punaḥ |
            <caesura/>
             paś cāt saṃśamanīyaṃ ca dadyādbastiṃ vicakṣaṇaḥ || </l>

          <l xml:id="SS.4.38.93"><label>4.38.93</label> eraṇḍabījaṃ madhukaṃ pippalī
            saindhavaṃ vacā |
            <caesura/>
             hapuṣāphalakalkaś ca bastir utkleśanaḥ smṛtaḥ || </l>

          <l xml:id="SS.4.38.94"><label>4.38.94</label> śatāhvā madhukaṃ bījaṃ kauṭajaṃ
            phalam eva ca |
            <caesura/>
             sakāñjikaḥ sagomūtro bastir doṣaharaḥ smṛtaḥ || </l>

          <l xml:id="SS.4.38.95"><label>4.38.95</label> priyaṅgurmadhukaṃ mustā tathaiva
            ca rasāñjanam |
            <caesura/>
             sakṣīraḥ śasyate bastir doṣāṇāṃ śamanaḥ paraḥ || </l>

          <l xml:id="SS.4.38.96"><label>4.38.96</label> nṛpāṇāṃ tatsamānānāṃ tathā
            sumahatām api |
            <caesura/>
             nārīṇāṃ sukumārāṇāṃ śiśusthavirayor api || </l>

          <l xml:id="SS.4.38.97"><label>4.38.97</label> doṣanirharaṇārthāya
            balavarṇodayāya ca |
            <caesura/>
             samāsenopadekṣyāmi vidhānaṃ mādhutailikam || </l>

          <l xml:id="SS.4.38.98"><label>4.38.98</label> yānastrībhojyapāneṣu niyamaś cātra
            nocyate |
            <caesura/>
             phalaṃ ca vipulaṃ dṛṣṭaṃ vyāpadāṃ cāpy asaṃbhavaḥ || </l>

          <l xml:id="SS.4.38.99"><label>4.38.99</label> yojyastvataḥ sukhenaiva
            nirūhakramamicchatā |
            <caesura/>
             yadecchati tadaivaiṣa prayoktavyo vipaścitā || </l>

          <l xml:id="SS.4.38.100"><label>4.38.100</label> madhutaile same syātāṃ kvāthaś
            cair aṇḍamūlajaḥ |
            <caesura/>
             palārdhaṃ śatapuṣpāyāstato 'rdhaṃ saindhavasya ca || </l>

          <l xml:id="SS.4.38.101"><label>4.38.101</label> phalenaikena saṃyuktaḥ khajena
            ca viloḍitaḥ |
            <caesura/>
             deyaḥ sukhoṣṇo bhiṣajā mādhutailikasaṃjñitaḥ || </l>

          <l xml:id="SS.4.38.102"><label>4.38.102</label> vacāmadhukatailaṃ ca kvāthaḥ
            sarasasaindhavaḥ | pippalīphalasaṃyukto bastir yuktarathaḥ smṛtaḥ || </l>

          <l xml:id="SS.4.38.103"><label>4.38.103</label> suradāru varā rāsnā śatapuṣpā
            vacā madhu |
            <caesura/>
             hiṅgusaindhavasaṃyukto bastir doṣaharaḥ smṛtaḥ || </l>

          <l xml:id="SS.4.38.104"><label>4.38.104</label> pañcamūlīkaṣāyaṃ ca tailaṃ
            māgadhikā madhu |
            <caesura/>
             bastir eṣa vidhātavyaḥ saśatāhvaḥ sasaindhavaḥ || </l>

          <l xml:id="SS.4.38.105"><label>4.38.105</label> yavakolakulatthānāṃ kvātho
            māgadhikā madhu |
            <caesura/>
             sasaindhavaḥ sayaṣṭyāhvaḥ siddhabastir iti smṛtaḥ || </l>

          <l xml:id="SS.4.38.106"><label>4.38.106</label>
            mustāpāṭhāmṛtātiktābalārāsnāpunarnavāḥ |
            <caesura/>
             mañjiṣṭhāragvadhośīratrāyamāṇākhyagokṣurān || </l>

          <l xml:id="SS.4.38.107"><label>4.38.107</label> pālikān
            pañcamūlālpasahitānmadanāṣṭakam |
            <caesura/>
             jalāḍhake pacet kvāthaṃ pādaśeṣaṃ punaḥ pacet || </l>

          <l xml:id="SS.4.38.108"><label>4.38.108</label> kṣīrārdhāḍhakasaṃyuktamākṣīrāt
            suparisrutam |
            <caesura/>
             apadena jāṅgalarasastatahā madhughṛtaṃ samam || </l>

          <l xml:id="SS.4.38.109"><label>4.38.109</label> śatāhvāphalinīyaṣṭīvatsakaiḥ
            sarasāñjanaiḥ |
            <caesura/>
             kārṣikaiḥ saindhavonmiśraiḥ kalkair bastiḥ prayojitaḥ || </l>

          <l xml:id="SS.4.38.110"><label>4.38.110</label>
            vātāsṛṅmehaśophārśogulmamūtravibandhanut |
            <caesura/>
             visarpajvaraviḍbhaṅgaraktapittavināśanaḥ || </l>

          <l xml:id="SS.4.38.111"><label>4.38.111</label> balyaḥ saṃjīvano vṛṣyaś
            cakṣuṣyaḥ śūlanāśanaḥ |
            <caesura/>
             yāpanānāmayaṃ rājā bastir mustādiko mataḥ || </l>

          <l xml:id="SS.4.38.112"><label>4.38.112</label> avekṣya bheṣajaṃ buddhyā vikāraṃ
            ca vikāravit |
            <caesura/>
             bījenānena śāstrajñaḥ kuryād bastiśatāny api || </l>

          <l xml:id="SS.4.38.113"><label>4.38.113</label> ajīrṇe na prayuñjīta divāsvapnaṃ
            ca varjayet |
            <caesura/>
             āhārācārikaṃ śeṣamanyat kāmaṃ samācaret || </l>

          <l xml:id="SS.4.38.114"><label>4.38.114</label> yasmānmadhu ca tailaṃ ca
            prādhānyena pradīyate |
            <caesura/>
             mādhutailika ity evaṃ bhiṣagbhir bastir ucyate || </l>

          <l xml:id="SS.4.38.115"><label>4.38.115</label> ratheṣv api ca yukteṣu hastyaśve
            cāpi kalpite |
            <caesura/>
             yasmānna pratiṣiddho 'yamato yuktarathaḥ smṛtaḥ || </l>

          <l xml:id="SS.4.38.116"><label>4.38.116</label> balopacayavarṇānāṃ yasmād
            vyādhiśatasya ca |
            <caesura/>
             bhavaty etena siddhis tu siddhabastir ato mataḥ || </l>

          <l xml:id="SS.4.38.117"><label>4.38.117</label> sukhināmalpadoṣāṇāṃ nityaṃ
            snigdhāś ca ye narāḥ |
            <caesura/>
             mṛdukoṣṭhāś ca ye teṣāṃ vidheyā mādhutailikāḥ || </l>

          <l xml:id="SS.4.38.118"><label>4.38.118</label> mṛdutvāt pādahīnatvād
            akṛtsnavidhisevanāt |
            <caesura/>
             ekabastipradānāc ca siddhabastiṣvayantraṇā ||</l>

          <p ana="trailer">iti suśrutasaṃhitāyāṃ cikitsāsthāne nirūhakramacikitsitaṃ
            nāmāṣṭatriṃśo 'dhyāyaḥ ||38 ||</p>
        </div>



        <div n="39" type="adhyāya">
          <head>ekonacatvāriṃśattamo 'dhyāyaḥ |</head>
          <l xml:id="SS.4.39.1"><label>4.39.1</label> athāta āturopadravacikitsitaṃ
            vyākhyāsyāmaḥ || </l>

          <l xml:id="SS.4.39.2"><label>4.39.2</label> yathovāca bhagavān dhanvantariḥ || </l>

          <l xml:id="SS.4.39.3"><label>4.39.3</label> snehapītasya vāntasya viriktasya
            srutāsṛjaḥ | nirūḍhasya ca kāyāgnir mando bhavati dehinaḥ || </l>

          <l xml:id="SS.4.39.4"><label>4.39.4</label> so 'gnair atyarthagurubhir
            upayuktaiḥ praśāmyati |
            <caesura/>
             alpo mahadbhir bahubhiś chādito 'gnir ivendhanaiḥ || </l>

          <l xml:id="SS.4.39.5"><label>4.39.5</label> sa cālpair laghubhiś cānnair
            upayuktair vivardhate |
            <caesura/>
             kāṣṭhair aṇubhir alpaiś ca sandhukṣita ivānalaḥ || </l>

          <l xml:id="SS.4.39.6"><label>4.39.6</label> hṛtadoṣapramāṇena sadāhāravidhiḥ
            smṛtaḥ | trīṇi cātra pramāṇāni prastho 'rdhāḍhakam āḍhakam || </l>

          <l xml:id="SS.4.39.7"><label>4.39.7</label> tatrāvaraṃ prasthamātraṃ dve śeṣe
            madhyamottame |
            <caesura/>
             prasthe parisrute deyā yavāgūḥ khalpataṇḍulā || </l>

          <l xml:id="SS.4.39.8"><label>4.39.8</label> dve caivārdhāḍhake deye tisraś cāpy
            āḍhake gate |
            <caesura/>
             vilepīmucitādbhaktāc caturthāṃśakṛtāṃ tataḥ || </l>

          <l xml:id="SS.4.39.9"><label>4.39.9</label> dadyād uktena vidhinā
            klinnasikthāmapicchilām |
            <caesura/>
             agnigdhalavaṇaṃ svacchamudgayūṣayutaṃ tataḥ || </l>

          <l xml:id="SS.4.39.10a"><label>4.39.10a</label> aṃśadvayapramāṇena dadyāt
            susvinnam odanam |</l>

          <l xml:id="SS.4.39.10b"><label>4.39.10b</label>tatas tu kṛtasaṃjñena
            hṛdyenendriyabodhinā || </l>

          <l xml:id="SS.4.39.11"><label>4.39.11</label> trīn aṃśān vitared bhoktum
            āturāyaudanaṃ mṛdu |
            <caesura/>
             tato yathocitaṃ bhaktaṃ bhoktum asmai vicakṣaṇaḥ || </l>

          <l xml:id="SS.4.39.12"><label>4.39.12</label> lāvaiṇahariṇādīnāṃ rasair dadyāt
            susaṃskṛtaiḥ |
            <caesura/>
             hīnamadhyottameṣv eṣu virekeṣu prakīrtitaḥ || </l>

          <l xml:id="SS.4.39.13a"><label>4.39.13a</label> ekadvitriguṇaḥ samyag āhārasya
            kramas tv ayam |</l>

          <l xml:id="SS.4.39.13b"><label>4.39.13b</label>kaphapittādhikān madyanity ān
            hīnaviśodhitān || </l>

          <l xml:id="SS.4.39.14a"><label>4.39.14a</label> peyā 'bhiṣyandayet teṣāṃ
            tarpaṇādikramo hitaḥ |
            <caesura/>
          </l>

          <l xml:id="SS.4.39.14b"
            ><label>4.39.14b</label>vedanālābhaniyamaśokavaicittyahetubhiḥ || </l>

          <l xml:id="SS.4.39.15"><label>4.39.15</label> narān upoṣitāṃś cāpi viriktavad
            upācaret | āḍhakārdhāḍhakaprasthasaṃkhyā hy eṣā virecane || </l>

          <l xml:id="SS.4.39.16"><label>4.39.16</label> śleṣmāntatvād virekasya na tām
            icchati tadvidaḥ |
            <caesura/>
             eko virekaḥ śleṣmānto na dvitīyo 'sti kaś cana || </l>

          <l xml:id="SS.4.39.17"><label>4.39.17</label> balaṃ yat trividhaṃ proktam atas
            tatra kramas tridhā |
            <caesura/>
             tatrānukramamekaṃ tu balasthaḥ sakṛdācaret || </l>

          <l xml:id="SS.4.39.18"><label>4.39.18</label> dvirācarenmadhyabalastrīn vārān
            durbalas tathā |
            <caesura/>
             kecid evaṃ kramaṃ prāhur mandamadhyottamāgniṣu || </l>

          <l xml:id="SS.4.39.19"><label>4.39.19</label> saṃsargeṇa vivṛddhe 'gnau
            doṣakopabhayādbhajet |
            <caesura/>
             prāk svādutiktau snigdhāmlalavaṇān kaṭukaṃ tataḥ || </l>

          <l xml:id="SS.4.39.20"><label>4.39.20</label> svādvamlalavaṇān bhūyaḥ
            svādutiktāvataḥ param |
            <caesura/>
             snigdharūkṣān rasāṃś caiva vyatyāsāt svasthavattataḥ || </l>

          <l xml:id="SS.4.39.21"><label>4.39.21</label> kevalaṃ snehapīto vā vānto yaś
            cāpi kevalam |
            <caesura/>
             sa saptarātraṃ manujo bhuñjīta laghu bhojanam || </l>

          <l xml:id="SS.4.39.22"><label>4.39.22</label> kṛtaḥ sirāvyadho yasya kṛtaṃ yasya
            ca śodhanam |
            <caesura/>
             sa nā pariharenmāsaṃ yāvadvā balavān bhavet || </l>

          <l xml:id="SS.4.39.23"><label>4.39.23</label> tryahaṃ tryahaṃ parihared ekaikaṃ
            bastim āturaḥ || tṛtīye tu parīhāre yathāyogaṃ samācaret || </l>

          <l xml:id="SS.4.39.24"><label>4.39.24</label> tailapūrṇāmṛdbhāṇḍasadharmāṇo
            vraṇāturāḥ | snigdhaśuddhākṣirogārtā jvarātīsāriṇaś ca ye || </l>

          <l xml:id="SS.4.39.25"><label>4.39.25</label> krudhyataḥ kupitaṃ pittaṃ kuryāt
            tāṃs tān upadravān |
            <caesura/>
             āyāsyataḥ śocato vā cittaṃ vibhramam ṛcchati || </l>

          <l xml:id="SS.4.39.26"><label>4.39.26</label> maithunopagamād ghorān vyādhīn
            āpnoti durmatiḥ |
            <caesura/>
             ākṣepakaṃ pakṣaghātam aṅgapragraham eva ca || </l>

          <l xml:id="SS.4.39.27"><label>4.39.27</label> guhyapradeśe śvayathuṃ kāsaśvāsau
            ca dāruṇau |
            <caesura/>
             rudhiraṃ śukravac cāpi sarajaskaṃ pravartate || </l>

          <l xml:id="SS.4.39.28"><label>4.39.28</label> labhate ca divāsvapnāttāṃstān
            vyādhīn kaphātmakān |
            <caesura/>
             plīhodaraṃ pratiśyāyaṃ pāṇḍutāṃ śvayathuṃ jvaram || </l>

          <l xml:id="SS.4.39.29"><label>4.39.29</label> mohaṃ sadanam aṅgānām avipākaṃ
            tathā 'rucim |
            <caesura/>
             tamasā cābhibhūtas tu svapnam evābhinandati || </l>

          <l xml:id="SS.4.39.30"><label>4.39.30</label> uccaiḥ saṃbhāṣaṇād vāyuḥ śirasy
            āpādayed rujam |
            <caesura/>
             āndhyaṃ jāḍyamajighratvaṃ bādhiryaṃ mūkatāṃ tathā || </l>

          <l xml:id="SS.4.39.31a"><label>4.39.31a</label> hanumokṣamadhīmanthamarditaṃ ca
            sudāruṇam |
            <caesura/>
          </l>

          <l xml:id="SS.4.39.31b"><label>4.39.31b</label> netrastambhaṃ nimeṣaṃ vā tṛṣṇāṃ
            kāsaṃ prajāgaram || </l>

          <l xml:id="SS.4.39.32"><label>4.39.32</label> labhate dantacālaṃ ca tāṃs tāṃś
            cānyān upadravān |
            <caesura/>
             yānayānena labhate chardimūrcchābhramaklamān || </l>

          <l xml:id="SS.4.39.33"><label>4.39.33</label> tathaivāṅgagrahaṃ ghoram
            indriyāṇāṃ ca vibhramam |
            <caesura/>
             cirāsanāt tathā sthānāc chroṇyāṃ bhavati vedanā || </l>

          <l xml:id="SS.4.39.34"><label>4.39.34</label> aticaṅkramaṇād vāyur jaṅghayoḥ
            kurute rujaḥ |
            <caesura/>
             sakthipraśoṣaṃ śophaṃ vā pādaharṣam athāpi vā || </l>

          <l xml:id="SS.4.39.35a"><label>4.39.35a</label> śītasaṃbhogatoyānāṃ sevā
            mārutavṛddhaye |
            <caesura/>
          </l>

          <l xml:id="SS.4.39.35b"><label>4.39.35b</label>tato
            'ṅgamardaviṣṭambhaśūlādhmānapravepakāḥ || </l>

          <l xml:id="SS.4.39.36"><label>4.39.36</label> vātātapābhyāṃ vaivarṇyaṃ jvaraṃ
            cāpi samāpnuyāt |
            <caesura/>
             viruddhādhyaśanān mṛtyuṃ vyādhiṃ vā ghoram ṛcchati || </l>

          <l xml:id="SS.4.39.37"><label>4.39.37</label> asātmyabhojanaṃ hanyād balavarṇam
            asaṃśayam |
            <caesura/>
             anātmavantaḥ paśuvad bhuñjate ye 'pramāṇataḥ |
            <caesura/>
             rogānīkasya te mūlam ajīrṇaṃ prāpnuvanti hi || </l>

          <l xml:id="SS.4.39.38"><label>4.39.38</label> vyāpadāṃ kāraṇaṃ vīkṣya vyāpatsv
            etāsu buddhimān |
            <caesura/>
             prayatetāturārogye pratyanīkena hetunā || </l>

          <l xml:id="SS.4.39.39"><label>4.39.39</label> viriktavāntair hariṇaiṇalāvakāḥ
            śaśaś ca sevyaḥ samayūratittiriḥ |
            <caesura/>
             saṣaṣṭikāś caiva purāṇaśālayas tathaiva mudgā laghu yac ca kīrtitam ||</l>

          <p ana="trailer">iti suśrutasaṃhitāyāṃ cikitsāsthāne āturopadravacikitsitaṃ
            nāmaikonacatvāriṃśo 'dhyāyaḥ ||39 ||</p>
        </div>




        <div n="40" type="adhyāya">
          <head>catvāriṃśattamo 'dhyāyaḥ |</head>

          <l xml:id="SS.4.40.1"><label>4.40.1</label> athāto
            dhūmanasyakavalagrahacikitsitaṃ vyākhyāsyāmaḥ || </l>

          <l xml:id="SS.4.40.2"><label>4.40.2</label> yathovāca bhagavān dhanvantariḥ || </l>

          <l xml:id="SS.4.40.3"><label>4.40.3</label> dhūmaḥ pañcavidho bhavati tad yathā
            prāyogikaḥ, snaihiko, vair enikaḥ, kāsaghno, vāmanīyaś ceti || </l>

          <l xml:id="SS.4.40.4"><label>4.40.4</label> tatrailādinā kuṣṭhatagaravarjyena
            ślakṣṇapiṣṭena dvādaśāṅgulaṃ śarakāṇḍamaṅgulipariṇāhaṃ kṣaumeṇāṣṭāṅgulaṃ
            veṣṭayitvā lepayed eṣā vartiḥ prāyogike,
            snehaphalasāramadhūcchiṣṭasarjarasagugguluprabhṛtibhiḥ snehamiśraiḥ snaihike,
            śirovirecanadravyair vair ecane,
            bṛhatīkaṇṭakārikātrikaṭukāsamardahiṅgviṅgudītvaṅmanaḥśilācchinnaruhākarkaṭaśṛṅgīprabhṛtibhiḥ
            kāsaharaiś ca kāsaghne,
            snāyucarmakhuraśṛṅgakarkaṭakāsthiśuṣkamatsyavallūrakṛmiprabhṛtibhir vāmanīyaiś
            ca vāmanīye || </l>

          <l xml:id="SS.4.40.5"><label>4.40.5</label> tatra bastinetradravyair
            dhūmanetradravyāṇi vyākhyātāni bhavanti | dhūmanetraṃ tu
            kaniṣṭhikāpariṇāhamagre kalāyamātrasroto mūle 'ṅguṣṭhapariṇāhaṃ
            dhūmavartipraveśasroto 'ṅgulānyaṣṭacatvāriṃśat prāyogike, dvātriṃśat snehane,
            caturviṃśatirvair ecane, ṣoḍaśāṅgulaṃ kāsaghne vāmanīye ca | ete 'pi
            kolāsthimātracchidre bhavataḥ | vraṇanetramaṣṭāṅgulaṃ vraṇadhūpanārthaṃ
            kalāyaparimaṇḍalaṃ kulatthavāhisrota iti || </l>

          <l xml:id="SS.4.40.6"><label>4.40.6</label> atha sukhopaviṣṭaḥ sumanā
            ṛjvadhodṛṣṭiratandritaḥ sthire samāhite śarāve prakṣipya vartiṃ
            mūlacchidreṇānyena śarāveṇa pidhāya tasmin chidre netramūlaṃ saṃyojya
            dhūmamāseveta, praśānte dhūme vartimavaśiṣṭāṃ prakṣipya punarapi dhūmaṃ
            pāyayed ādoṣaviśuddheḥ; eṣa dhūmapānopāyavidhiḥ || </l>

          <l xml:id="SS.4.40.7"><label>4.40.7</label> mukhena taṃ pibet pūrvaṃ nāsikābhyāṃ
            tataḥ pibet| mukhapītaṃ mukhenaiva vamet pītaṃ ca nāsayā|| </l>

          <l xml:id="SS.4.40.8"><label>4.40.8</label> mukhena dhūmam ādāya nāsikābhyāṃ na
            nirharet| tena hi pratilomena dṛṣṭis tatra nihanyate|| </l>

          <l xml:id="SS.4.40.9"><label>4.40.9</label> viśeṣatas tu prāyogikaṃ
            ghrāṇenādadīta, snaihikaṃ mukhanāsābhyāṃ, nāsikayā vairecanikaṃ,
            mukhenaivetarau|| </l>

          <l xml:id="SS.4.40.10"><label>4.40.10</label> tatra prāyogike vartiṃ
            vyapagataśarakāṇḍāṃ nivātātapaśuṣkāmaṅgāreṣv avadīpya netramūlasrotasi
            prayujyadhūmam āhareti brūyāt; evaṃ snehanaṃ vairecanikaṃ ca kuryād iti|
            itarayor vyapetadhūmāṅgāre sthire samāhite śarāve prakṣipya vartiṃ
            mūlacchidreṇānyena śarāveṇa pidhāya tasmin chidre netramūlaṃ saṃyojya dhūmam
            āseveta, praśānte dhūme vartim avaśiṣṭāṃ prakṣipya punar api dhūmaṃ pāyayed
            ādoṣaviśuddheḥ; eṣa dhūmapānopāyavidhiḥ|| </l>


          <l xml:id="SS.4.40.11"><label>4.40.11</label> tatra
            śokaśramabhayāmarṣauṣṇyaviṣaraktapittamadamūrcchādāhapipāsāpāṇḍurogatāluśoṣacchardiśiro
            'bhighātodgārāpatarpitatimirapramehodarādhmānordhvavātārtā
            bālavṛddhadurbalaviriktāsthāpitajāgaritagarbhiṇīrūkṣakṣīṇakṣatoraskamadhughṛtad
            adhidugdhamatsyamadyayavāgūpītālpakaphāś ca na dhūmamāseveran || </l>

          <l xml:id="SS.4.40.12"><label>4.40.12</label> akālapītaḥ kurute bhramaṃ mūrcchāṃ
            śirorujam |
            <caesura/>
             ghrāṇaśrotrākṣijihvānām upaghātaṃ ca dāruṇam || </l>

          <l xml:id="SS.4.40.13"><label>4.40.13</label> ādyās tu trayo dhūmā dvādaśasu
            kāleṣūpādeyāḥ | tad yathā
            kṣutadantaprakṣālananasyasnānabhojanadivāsvapnamaithunacchardimūtroccārahasitaruṣitaśastrakarmānteṣv
            iti | tatra vibhāgo mūtroccārakṣavathuhasitaruṣitamaithunānteṣu snaihikaḥ,
            snānacchardivāsvapnānteṣu vair ecanikaḥ, dantaprakṣālanasya
            snānabhojanaśastrakarmānteṣu prāyogika iti || </l>

          <l xml:id="SS.4.40.14"><label>4.40.14</label> tatra snaihiko vātaṃ śamayati,
            snehād upalepāc ca; vair ecanaḥ śleṣmāṇamutkleśyāpakarṣati,
            raukṣyāttaikṣṇyādauṣṇyādvaiśadyācca; prāyogikaḥ śleṣmāṇamutkleśayatyutkliṣṭaṃ
            cāpakarṣati śamayati vātaṃ sādhāraṇatvāt pūrvābhyām iti || </l>

          <l xml:id="SS.4.40.15"><label>4.40.15</label> bhavati cātra naro dhūmopayogācca
            prasannendriyavāṅmanāḥ |
            <caesura/>
             dṛḍhakeśadvijaśmaśruḥ sugandhiviśadānanaḥ || </l>

          <l xml:id="SS.4.40.16"><label>4.40.16</label> tathā
            kāsaśvāsārocakāsyopalepasvarabhedamukhāsrāvakṣavathuvamathukrathatandrānidrāhanumanyāstambhāḥ
            pīnasaśirorogakarṇākṣiśūlā vātakaphanimittāś cāsya mukharogā na bhavanti || </l>

          <l xml:id="SS.4.40.17"><label>4.40.17</label> tasya yogāyogātiyogā vijñātavyāḥ |
            <caesura/>
             tatra yogo rogapraśamanaḥ, ayogo rogāpraśamanaḥ,
            tālugalaśoṣaparidāhapipāsāmūrcchābhramamadakarṇakṣveḍadṛṣṭināsārogadaurbalyānyatiyogo
            janayati || </l>

          <l xml:id="SS.4.40.18"><label>4.40.18</label> prāyogikaṃ
            trīṃstrīnucchvāsānādadīta mukhanāsikābhyāṃ ca paryāyāṃstrīṃś caturo veti,
            snaihikaṃ yāvadaśrupravṛttiḥ, vair ecanikamādoṣadarśanāt,
            tilataṇḍulayavāgūpītena pātavyo vāmanīyaḥ, grāsāntareṣu kāsaghna iti || </l>

          <l xml:id="SS.4.40.19"><label>4.40.19</label> vraṇadhūmaṃ śarāvasaṃpuṭopanītena
            netreṇa vraṇam ānayet, dhūmapānādvedanopaśamo vraṇavaiśadyam āsrāvopaśamaś ca
            bhavati || </l>

          <l xml:id="SS.4.40.20"><label>4.40.20</label> vidhireṣa samāsena dhūmasyābhihito
            mayā |
            <caesura/>
             nasyasyātaḥ pravakṣyāmi vidhiṃ niravaśeṣataḥ || </l>

          <l xml:id="SS.4.40.21"><label>4.40.21</label> auṣadhamauṣadhasiddho vā sneho
            nāsikābhyāṃ dīyata iti nasyam | tad dvividhaṃ śirovirecanaṃ, snehanaṃ ca | tad
            dvividham api pañcadhā | tad yathā nasyaṃ, śirovirecanaṃ, pratimarśo,
            avapīḍaḥ, pradhamanaṃ ca | teṣu nasyaṃ pradhānaṃ śirovirecanaṃ ca;
            nasyavikalpaḥ pratimarśaḥ, śirovirecanavikalpo 'vapīḍaḥ pradhamanaṃ ca; tato
            nasyaśabdaḥ pañcadhā niyamitaḥ || </l>

          <l xml:id="SS.4.40.22"><label>4.40.22</label> tatra yaḥ snehanārthaṃ
            śūnyaśirasāṃ grīvāskandhorasāṃ ca balajananārthaṃ dṛṣṭiprasādajananārthaṃ vā
            sneho vidhīyate tasmin vaiśeṣiko nasyaśabdaḥ | tat tu deyaṃ vātābhibhūte
            śirasi
            dantakeśaśmaśruprapātadāruṇakarṇaśūlakarṇakṣveḍatimirasvaropaghātanāsārogāsyaśoṣāvabāhukākālajavalīpalitaprādurbhāvadāruṇaprabodheṣu
            vātapaittikeṣu mukharogeṣv anyeṣu ca vātapittaharadravyasiddhena sneheneti || </l>

          <l xml:id="SS.4.40.23"><label>4.40.23</label> śirovirecanaṃ śleṣmaṇā
            'bhivyāptatālukaṇṭhaśirasāmarocakaśirogauravaśūlapīnasārdhāvabhedakakṛmipratiśyāyāpasmāragandhājñāneṣv
            anyeṣu cordhvajatrugateṣu kaphajeṣu vikāreṣu śirovirecanadravyais tatsiddhena
            vā sneheneti || </l>

          <l xml:id="SS.4.40.24"><label>4.40.24</label> tatraitaddvividhamapyabhuktavato
            'nnakāle pūrvāhṇe śleṣmarogiṇāṃ, madhyāhne pittarogiṇāṃ, aparāhṇe vātarogiṇām
            || </l>

          <l xml:id="SS.4.40.25"><label>4.40.25</label> atha puruṣāya śirovirecanīyāya
            tyaktamūtrapurīṣāya bhuktavate vyabhre kāle dantakāṣṭhadhūmapānābhyāṃ
            viśuddhavaktrasrotase pāṇitāpaparisvinnamṛditagalakapolalalāṭapradeśāya
            vātātaparajohīne veśmanyuttānaśāyine prasāritakaracaraṇāya kiñcit
            pravilambitaśirase vastrācchāditanetrāya
            vāmahastapradeśinyagronnāmitanāsāgrāya viśuddhasrotasi dakṣiṇahastena sneham
            uṣṇāmbunā prataptaṃ rajatasuvarṇatāmramaṇimṛtpātraśuktīnām anyatamasthaṃ
            śuktyā picunā vā sukhoṣṇaṃ snehamadrutam āsiñced avyavacchinnadhāraṃ yathā
            netre na prāpnoti || </l>

          <l xml:id="SS.4.40.26"><label>4.40.26</label> snehe 'vasicyamāne tu śiro naiva
            prakampayet |
            <caesura/>
             na kupyen na prabhāṣec ca na kṣuyān na haset tathā || </l>

          <l xml:id="SS.4.40.27"><label>4.40.27</label> etair hi vihataḥ sneho na samyak
            pratipadyate |
            <caesura/>
             tataḥ kāsapratiśyāyaśiro 'kṣigadasaṃbhavaḥ || </l>

          <l xml:id="SS.4.40.28"><label>4.40.28</label> tasya pramāṇamaṣtau bindavaḥ
            pradeśinīparvadvayaniḥsṛtāḥ prathamā mātrā, dvitīyā śuktiḥ, tṛtīyā pāṇiśuktiḥ,
            ity etāstisro mātrā yathābalaṃ prayojyāḥ || </l>

          <l xml:id="SS.4.40.29"><label>4.40.29</label> snehanasyaṃ nopagilet kathaṃ cid
            api buddhimān || </l>

          <l xml:id="SS.4.40.30"><label>4.40.30</label> śṛṅgāṭakam abhiplāvya nireti
            vadanād yathā |
            <caesura/>
             kaphotkleśabhayāccainaṃ niṣṭhīvedavidhārayan || </l>

          <l xml:id="SS.4.40.31"><label>4.40.31</label> datte ca punarapi saṃsvedya
            galakapolādīn dhūmamāseveta, bhojayeccainam abhiṣyandi, tato 'syācārikam
            ādiśet; rajodhūmasnehātapamadyadravapānaśiraḥsnānātiyānakrodhādīni ca
            pariharet || </l>

          <l xml:id="SS.4.40.32"><label>4.40.32</label> tasya yogātiyogāyogānāmidaṃ
            vijñānaṃ bhavati || </l>

          <l xml:id="SS.4.40.33"><label>4.40.33</label> lāghavaṃ śiraso yoge
            sukhasvapnaprabodhanam |
            <caesura/>
             vikāropaśamaḥ śuddhirindiryāṇāṃ manaḥsukham || </l>

          <l xml:id="SS.4.40.34"><label>4.40.34</label> kaphaprasekaḥ śiraso
            gurutendriyavibhramaḥ |
            <caesura/>
             lakṣaṇaṃ mūrdhnayatisnigdhe rūkṣaṃ tatrāvacārayet || </l>

          <l xml:id="SS.4.40.35"><label>4.40.35</label> ayoge vātavaiguṇyamindriyāṇāṃ ca
            rūkṣatā | rogāśāntiś ca tatreṣṭaṃ bhūyo nasyaṃ prayojayet || </l>

          <l xml:id="SS.4.40.36"><label>4.40.36</label> catvāro bindavaḥ ṣaḍ vā tathā
            'ṣṭau vā yathābalam |
            <caesura/>
             śirovirekasnehasya pramāṇam abhinirdiśet || </l>

          <l xml:id="SS.4.40.37"><label>4.40.37</label> nasye trīṇyupadiṣṭāni lakṣaṇāni
            prayogataḥ |
            <caesura/>
             śuddha(śuddhi)hīnātisaṃjñāni viśeṣācchāstracintakaiḥ || </l>

          <l xml:id="SS.4.40.38"><label>4.40.38</label> lāghavaṃ śirasaḥ suddhiḥ srotasāṃ
            vyādhinirjayaḥ |
            <caesura/>
             cittendriyaprasādaś ca śirasaḥ śuddhilakṣaṇam || </l>

          <l xml:id="SS.4.40.39"><label>4.40.39</label> kaṇḍūpadehau gurutā srotasāṃ
            kaphasaṃsravaḥ |
            <caesura/>
             mūrdhni hīnaviśuddhe tu lakṣaṇaṃ parikīrtitam || </l>

          <l xml:id="SS.4.40.40"><label>4.40.40</label> mastuluṅgāgamo
            vātavṛddhirindriyavibhramaḥ |
            <caesura/>
             śūnyatā śirasaś cāpi mūrdhni gāḍhavirecite || </l>

          <l xml:id="SS.4.40.41"><label>4.40.41</label> hīnātiśuddhe śirasi kaphavātaghnam
            ācaret |
            <caesura/>
             samyagviśuddhe śirasi sarpirnasyaṃ niṣecayet || </l>

          <l xml:id="SS.4.40.42"><label>4.40.42</label> (ekāntaraṃ dvyanataraṃ vā saptāhaṃ
            vā punaḥ punaḥ |
            <caesura/>
             ekaviṃśatirātraṃ vā yāvadvā sādhu manyate ||) </l>

          <l xml:id="SS.4.40.43"><label>4.40.43</label> mārutenābhibhūtasya vā 'tyantaṃ
            yasya dehinaḥ |
            <caesura/>
             dvikālaṃ cāpi dātavyaṃ nasyaṃ tasya vijānatā ||) </l>

          <l xml:id="SS.4.40.44"><label>4.40.44</label> avapīḍastu
            śirovirecanavadabhiṣyaṇṇasarpadaṣṭavisaṃjñebhyo dadyāc chirocirecanadravyāṇām
            anyatamam avapiṣyāvapīḍya ca,</l>

          <l xml:id="SS.4.40.44a"><label>4.40.44a</label>
            śarkarekṣurasakṣīraghṛtamāṃsarasānām anyatamaṃ kṣīṇānāṃ śoṇitapitte ca
            vidadhyāt || </l>

          <l xml:id="SS.4.40.45"><label>4.40.45</label> kṛśadurbalabhīrūṇāṃ sukumārasya
            yoṣitām |
            <caesura/>
             śṛtāḥ snehāḥ śiraḥśuddhyai kalkastebhyo yathā hitaḥ || </l>

          <l xml:id="SS.4.40.46"><label>4.40.46</label> cetovikārakṛmiviṣābhipannānāṃ
            cūrṇaṃ pradhamet || </l>

          <l xml:id="SS.4.40.47"><label>4.40.47</label> nasyena parihartavyo
            bhutavānapatarpito 'tyarthataruṇapratiśyāyī garbhiṇī pītasnehodakamadyadravo
            'jīrṇī dattabastiḥ kruddho garārtastṛṣitaḥ śokābhibhūtaḥ ānto bālo vṛddho
            vegāvarodhitaḥ śiraḥsnātukāmaś ceti; anārtave cābhre nasyadhūmau pariharet || </l>

          <l xml:id="SS.4.40.48"><label>4.40.48</label> tatra
            hīnātimātrātiśītoṣṇasahasāpradānādatipravilambitaśirasa ucchiṅghato vicalato
            'bhyavaharato vā pratiṣiddhapradānāc ca vyāpado bhavanti tṛṣṇodgārādayo
            doṣanimittāḥ kṣayajāś ca || </l>

          <l xml:id="SS.4.40.49"><label>4.40.49</label> bhavataś cātra nasye śirovireke ca
            vyāpado dvividhāḥ smṛtāḥ |
            <caesura/>
             doṣotkleśāt kṣayāccaiva vijñeyāstā yathākramam || </l>

          <l xml:id="SS.4.40.50"><label>4.40.50</label> doṣokleśanimittās tu
            jayecchamanaśodhanaiḥ |
            <caesura/>
             atha kṣayanimittāsu yathāsvaṃ bṛṃhaṇaṃ hitam || </l>

          <l xml:id="SS.4.40.51"><label>4.40.51</label> pratimarśaś caturdaśasu
            kāleṣūpādeyaḥ; tad yathā talpotthitena, prakṣālitadantena, gṛhānnirgacchatā,
            vyāyāmavyavāyādhvapariśrāntena, mūtroccārakavalāñjanānte, bhuktavatā,
            charditavatā, divāsvapnotthitena, sāyaṃ ceti || </l>

          <l xml:id="SS.4.40.52"><label>4.40.52</label> tatra talpotthitenāsevitaḥ
            pratimarśo rātrāvupacitaṃ nāsāsrotogataṃ malam upahanti manaḥprasādaṃ ca
            karoti, prakṣālitadantenāsevito dantānāṃ dṛḍhatāṃ vadanasaugandhyaṃ
            cāpādayati, gṛhānnirgacchatā sevito nāsāseotasaḥ klinnatayā rajodhūmo vā na
            bādhate, vyāyāmamaithunādhvapariśrāntenāsevitaḥ śramam upahanti, mūtroccārānte
            sevito dṛṣṭergurutvam apanayati, kavalāñjanānte sevito dṛṣṭiṃ prasādayati,
            bhuktavatā sevitaḥ srotasāṃ viśuddhiṃ laghutāṃ cāpādayati, vāntenāsevitaḥ
            srotovilagnaṃ śleṣmāṇamapohya bhaktākāṅkṣām āpādayati,
            divāsvapnotthitenāsevito nidrāśeṣaṃ gurutvaṃ malaṃ cāpohya cittaikāgryaṃ
            janayati, sāyaṃ cāsevitaḥ sukhanidrāprabodhaṃ ceti || </l>

          <l xml:id="SS.4.40.53"><label>4.40.53</label> īṣaducchiṅghataḥ sneho
            yāvadvaktraṃ prapadyate |
            <caesura/>
             nasye niṣiktaṃ taṃ vidyāt pratimarśaṃ pramāṇataḥ || </l>

          <l xml:id="SS.4.40.54"><label>4.40.54</label> nasyena rogāḥ śāmyanti
            narāṇāmūrdhvajatrujāḥ |
            <caesura/>
             indriyāṇāṃ ca vaimalyaṃ kuryād āsyaṃ sugandhi ca || </l>

          <l xml:id="SS.4.40.55"><label>4.40.55</label> hanudantaśirogrīvātrikabāhūrasāṃ
            balam |
            <caesura/>
             valīpalitakhālity avyaṅgānāṃ cāpy asaṃbhavam || </l>

          <l xml:id="SS.4.40.56"><label>4.40.56</label> tailaṃ kaphe savāte syāt kevale
            pavane vasām |
            <caesura/>
             dadyāt sarpiḥ sadā pitte majjānaṃ ca samārute || </l>

          <l xml:id="SS.4.40.57"><label>4.40.57</label> caturvidhasya snehasya vidhirevaṃ
            prakīrtitaḥ |
            <caesura/>
             śleṣmasthānāvirodhitvāt teṣu tailaṃ vidhīyate || </l>

          <l xml:id="SS.4.40.58"><label>4.40.58</label> ataḥ paraṃ pravakṣyāmi
            kavalagrahaṇe vidhim |
            <caesura/>
             caturdhā kavalaḥ snehī prasādī śodhiropaṇau || </l>

          <l xml:id="SS.4.40.59"><label>4.40.59</label> sngidhoṣṇaiḥ snaihiko vāte
            svāduśītaiḥ prasādanaḥ |
            <caesura/>
             pitte kaṭvamlalavaṇai rūkṣoṣṇaiḥ śodhanaḥ kaphe || </l>

          <l xml:id="SS.4.40.60"><label>4.40.60</label> kaṣāyatiktamadhuraiḥ kaṭūṣṇai
            ropaṇo vraṇe |
            <caesura/>
             caturvidhasya caivāsya viśeṣo 'yaṃ prakīrtitaḥ || </l>

          <l xml:id="SS.4.40.61"><label>4.40.61</label> tatra
            trikaṭukavacāsarṣapaharītakīkalkamāloḍya
            tailaśuktasurāmūtrakṣāramadhūnāmanyatamena salavaṇam abhiprataptam
            upasvinnamṛditagalakapolalalāṭapradeśo dhārayet || </l>

          <l xml:id="SS.4.40.62"><label>4.40.62</label> sukhaṃ saṃcāryate yā tu mātrā sa
            (sā) kavalaḥ smṛtaḥ |
            <caesura/>
             asaṃcāryā tu yā mātrā gaṇḍūṣaḥ sa prakīrtitaḥ || </l>

          <l xml:id="SS.4.40.63"><label>4.40.63</label> tāvac ca dhārayitavyo
            'nanyamanasonnatadehena yāvaddoṣaparipūrṇakapolatvaṃ nāsāsrotonayanapariplāvaś
            ca bhavati tadā vimoktavyaḥ, punaś cānyo grahītavya iti || </l>

          <l xml:id="SS.4.40.64"><label>4.40.64</label> evaṃ
            snehapayaḥkṣaudrarasamūtrāmlasaṃbhṛtāḥ |
            <caesura/>
             kasāyoṣṇodakābhyāṃ ca kavalā doṣato hitāḥ || </l>

          <l xml:id="SS.4.40.65"><label>4.40.65</label> vyādher apacayastuṣṭirvaiśadyaṃ
            vaktralāghavam |
            <caesura/>
             indiryāṇāṃ prasādaś ca kavale śuddhilakṣaṇam || </l>

          <l xml:id="SS.4.40.66"><label>4.40.66</label> hīne jāḍyakaphotkleśāvarasajñānam
            eva ca |
            <caesura/>
             atiyogān mukhe pākaḥ śoṣatṛṣṇāruciklamāḥ || </l>

          <l xml:id="SS.4.40.67"><label>4.40.67</label> śodhanīye viśeṣeṇa bhavanty eva na
            saṃśayaḥ |
            <caesura/>
             tilā nīlotpalaṃ sarpiḥ śarkarā kṣīram eva ca || </l>

          <l xml:id="SS.4.40.68"><label>4.40.68</label> sakṣaudro dagdhavaktrasya gaṇḍūṣo
            dāhanāśanaḥ |
            <caesura/>
             kavalasya vidhirhyeṣa samāsena prakīrtitaḥ || </l>

          <l xml:id="SS.4.40.69"><label>4.40.69</label> vibhajya bheṣajaṃ buddhyā kurvīta
            pratisāraṇam |
            <caesura/>
             kalko rasakriyā kṣaudraṃ cūrṇaṃ ceti caturvidham || </l>

          <l xml:id="SS.4.40.70"><label>4.40.70</label> aṅgulyagrapraṇītaṃ tu yathāsvaṃ
            mukharogiṇām |
            <caesura/>
             tasmin yogamayogaṃ ca kavaloktaṃ vibhāvayet || </l>

          <l xml:id="SS.4.40.71"><label>4.40.71</label> tān eva śamayed vyādhīn kavalo yān
            apohati |
            <caesura/>
             doṣaghnam anabhiṣyandi bhojayec ca tathā naram ||</l>

          <p ana="trailer">iti suśrutasaṃhitāyāṃ cikitsāsthāne
            dhūmanasyakavalagrahacikitsitaṃ nāma catvāriṃśo 'dhyāyaḥ ||</p>

          <l xml:id="SS.4.40.72"/>
          <l xml:id="SS.4.40.73"/>
          <l xml:id="SS.4.40.74"/>

          <p ana="trailer">iti bhagavatā śrīdhanvantariṇopadiṣṭāyāṃ tacchiṣyeṇa maharṣiṇā
            suśrutena viracitāyāṃ suśrutasaṃhitāyāṃ cikitsāsthānaṃ samāptam || </p>
        </div>

      </div>


    </body>

  </text>
</TEI>
